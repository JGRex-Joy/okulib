[
  {
    "id": "0",
    "text": "УЗАК ЖОЛ\n\nБиздики — элден обочо, жалгыз тамдын түбүндөгү жалгыз кара үй эле.\nШашке кез. Биз төшөктөн жаңы туруп жатканбыз. Бир кезде Алмакан эжем\nойдо жок жорукту баштап, эпкиндеп, чыркырап барып төшөктө жат-кан\nэнемди басып жыгылды. Анын төшөк тартып жатканына көп болгон.\n\nЭнем да күндөкүдөй эмес, көздөрү коркунучтуу, чарасынан чыгып, көкүрөгү\nкырылдап, билинер-билинбес дем алып, улам жоошуп кетип баратат. Өлүп\nбараткан адамды биринчи көргөнүм ушул. Ошондо мен он бирдемин."
  },
  {
    "id": "1",
    "text": "Баарыбыз үрпөйө түшүп, энемди тегеректеп, үйүлө калдык. Эжем тура түшүп,\nэлирген немедей бардык үнү менен өкүрүп тышка чыкты да, бир кезде кайра\nкирип келип, энемди дагы басып жыгылды. Биздин үй элден обочо болсо да\nэжемдин чыңырган дабышы менен бирин-серин эл жыйналып калды. Ошол\nубакта мен эмнегедир алданып тышка чыгып кеткемин. Аңгыча болбой бир\nкезде «чур» дей түштү. Чуркураган чаржайыт үндөр уламдан-улам күчөй\nберип, жаман үйдү көтөрүп кетти.\n\nОшентип, алты чөбүрө жетим калдык. Эң улуубуз Алмакан эжем, анан мен,\nменден кийин Беккул, анан Эш-бай, андан кийин Ашымкан деген кыз. Эң\nкенжебиз Бекдайыр. Баарыбыздын арабыз эки жаштан. Өлөр алдында жана\nбир кыз төрөп, аны багып ал деп бирөөгө берген. Бул он айга жетпей өлүп\nкалды.\n\nЭнем деги койдой чубуртуп, көп төрөгөн адам: төрт эркек, алты кыз болуп,\nбаары — онду тапкан. Үч кызын эрге берген. Ушулардан азыр үйдөгүбүз\nалтоо."
  },
  {
    "id": "2",
    "text": "Энем өлгөн соң, анын ордун басып жетимдерге көз болууга Бурмаке кемпир\nкелди. Бул — атамдын агасы — Элебестин зайыбы. Алтымышка келип калган,\nбүкчүйгөн гана кичине кемпир. Булардан башка карашаарыбыз жок. Элебес —\nэзелтен томаяк адам. Ошондуктан Кызыл-Кыя деген жерге жолчу болуп,\nбиротоло көчүп кеткен. Кедей жан багышка бул жер бир аз ылайык эле.\nМында көчүп келгенине быйыл үч жыл.\n\n Эми багыбызга туш келгендей быйылкы жыл да өтө кыйын болду. Мезгили\nжетсе да жакын арада көк чыкпай, күн сурданып, кезек-кезек кара бороон\nбуркурап, эл-дин көзүн ачырбай жутатып туруп алды. Былтыр эгин болбой\nкалган. Анын үстүнө биздин элдин көбү жарытып эгин экпейт. Мыктаганы эки\nтешеге жетпеген жер айдоочу. Элде быйыл ачарчылык. Ошондуктан бирин-\nсериндеп кап бөктөрүнүп алып, орус поселкаларына чубап калган."
  },
  {
    "id": "3",
    "text": "Биздин бир табак буудайдын акыры кечээ бүткөн. Бүгүн эртеден бери наар\nалганыбыз жок. Бурмаке кемпир мени төмөн жакта бир үйдөн бир жармалык\nбуудай суратып жиберген. Ал жампайган кепенин түбүндө бир кара үй эле.\n\f                                                    \n\n\n\n\nБардым. Мурду барбайган чоң кара кемпир, коломтодо күйүп бүткөн тезек\nчогун жайып коюп, отко кактанып отуруптур. Анын колтугунда жамгырдан ык-\nкан кулундай корголоп бир кичине кыз олтурат.\n\nМен барып:\n\n— Бурмаке энем бир чөйчөк буудай берсин дейт — дедим, кемпирге бет\nбакпай, четке карап туруп. Буйдалган жок, чыгдан жагын бир карап алды да\nкемпир:\n\n— Жок,— деп күңк этти.\n\nКайра келдим. Бурмаке энем жаңкыдан бөлөк акыл үйрөтүп жана жиберди.\n\n— Айт, өлбөсөк бир чөйчөк буудайынын кунуна чыгарбыз...\n\nБерген жок, жана кур бардым. Ошондо Бурмаке:"
  },
  {
    "id": "4",
    "text": "Берген жок, жана кур бардым. Ошондо Бурмаке:\n\n— Эми жокту жерден чукуйбузбу! Силер да таалайыңардан көргүлө, багы\nжокторум,— деди баарыбыздын көрөр күнүбүз бүткөндөй каран түшүп.\n\nУшундан он күн өтпөй бир Бурмакеден башкабыз текши кыйрап жыгылып,\nооруп калдык. Ар кай жерде чачылып, кыңкыстап жаткан адам. Бурмаке\nбөкчөңдөп, калтыраган кары колу менен кыдырып, ооруларга суу берип\nжүрөт. Баягыда бир тамырчы келип, мага он-он беш күнчө суу бер деп\nкеткен. Ансыз да суудан бөлөк ичээрибиз жок. Мынабу чачы жүндөй\nуйпаланып, эс-мас болуп жаткан — эжем. Анын бери жагында, коломтого\nжакын жерде алсыз кыңкыстап Беккул жатат. Капшыра кармап койсо сынып\nкетчүдөй илмийген билегинин тарамыштары көгөрүп, саналып турат. Тырп\nэтер ал жок. Анын кыңкыстаганына карай:\n\n— Э, Беккул, эмне кагылайын? — дейт Бурмаке. Ал түк да билбейт. Зорго\nдемин алып жаткандай көрүнөт."
  },
  {
    "id": "5",
    "text": "Атам болсо, көптөн бери жетимдердин карды үчүн кайгырып, алда-кайда бир\nжакка кап бөктөрүнүп, бирдеме издеп кеткен. Күндө келер бекен деп күтөбүз,\nжок.\n\nБир үйдө четинен кыйрап жаткан ооруларга баш-көз болуп турган — жалгыз\nБурмаке. Өзү түн баласында жарытып уйку да көрбөйт. Түндө зарыгып\nотуруп, талык-шып кеткенде кезек-кезек көзү илинип, кайра селт ойгонуп\nкетип, коркунучтуу, калың токойго келген эмедей, тегерекке кулак түрүп,\nкөпкө тынып тыңшап калат. Бир-де Беккул чыдабай жаткан түнү таң аткыча\nкирпик какпай чыкты. Эсимде: түн ортосу кез, карарып өчүп бара жаткан\nчокту улам көзөп, жайып коюп, мазардай жалгыз өзү коломто жанында\nолтурат. Чок акырын карарып, күңүрттөтүп, өчүп бараткан. Кээде каалгып\n\f                                                    \n\n\n\n\nкетип, башы шылк эте түшөт. Үй караңгы, жымжырт. Анда-санда гана\nБеккулдун алсыз дабышы угулат..."
  },
  {
    "id": "6",
    "text": "кетип, башы шылк эте түшөт. Үй караңгы, жымжырт. Анда-санда гана\nБеккулдун алсыз дабышы угулат...\n\nУшул түндө Бурмаке өмүрдө көргөнүн түгөлдөп, ойлоп олтуруп, чарчап\nкеткендей болуп көрүнүп турду.\n\nМен төшөктөн бир ай чамасында барып турсам керек. Баарыбыз келте менен\nжыгылганбыз. Айыккандан кийин чачым таздын башындай жыдып түшүп\nкалганын бир гана билдим. Менден бир аз күн кийин Беккул турду. Анда да\nчач жок. Биз төшөктөн туруп, тамтуң басууга жараган кезде Беккул экөөбүзгө\nБурмаке таяк жасап берди.\n\n— Көп бассаңар муунуңар кирет. Үйдү айланып басып келгиле,— дейт. Биз\nжолду катар тынып олтуруп, үйдү зорго бир айланып чыгабыз. Бирок мен\nбассам эле көңүлүм айнып, көзүм тунарып кетет. Жер астын-үстүн болуп, өлө\nмас кишидей көзүмө эчтеме көрүнбөй кетет."
  },
  {
    "id": "7",
    "text": "Молодой жалгыз үй! Анын үстүнө биз четинен кыйрап, жыгылгандан бери\nбизге каттаган жан болгон жок. Ошондо, тышка чыкканда бар көрө турганым:\nүйдү айландыра салган купкуу там, тамдын бурчундагы жалгыз аттын акыры,\nанын жанында шылдыраган шакел, баягыда Беккул экөөбүз тогуз коргол\nойноп казган чуңкурлар... Ал чуңкурдун четки бирине топурак толуп, бүтөйүн\nдеп калыптыр. Береги күрөндүдө кечтен бери таарынган эмедей букуюп, ала\nмойнок ит жатат. Көптөн бери көрбөгөнгө сагынып калгандай мага куйругун\nбулгалап, көзүн жалдыратып, эркелеп коёт.\n\nАрадан көп күн өттү... Бирок, тамактын тартышынан оңой менен муунубуз\nкирбей койду."
  },
  {
    "id": "8",
    "text": "Арадан көп күн өттү... Бирок, тамактын тартышынан оңой менен муунубуз\nкирбей койду.\n\n— Атаганат, тамак болсо бат эле тыңып кеткени турасыңар. Мен кантейин\nэми? Кудай бечара-карыпка боору ачыбайбы! — дейт Бурмаке кемпир. Дар\nдүйнөдө бир табак талкан бар. Аны үнөмдөп, анда-санда гана чаңыт-тап,\nжарма жасап, кары колу менен дарыгердей өлчөп, топ ооруга бөлүп берет.\nБул жумурубузга жүк болбойт.\nII\n\nТөшөктөн турганыма бир айдай болгондон кийин, бир күңү таенем келип,\nмени алып кетти. Алмакан эжем али айыга элек. Мен таенемди ээрчип, тышка\nчыгып баратканда, ал уйпаланып, көзүн жаап калган чачын бир жагына\nсылап жатып, мага бурулуп, «кетип баратасыңбы? Кош эми» деген кишидей\nаянычтуу, кайгылуу көзүн муңайтып кала берди."
  },
  {
    "id": "9",
    "text": "Бир гана менин кетишим менен үй жеңилдебейт, мен-ден башка чубурган\nдагы беш жетим бар. Антсе да менин кетишим үйдөгүлөр үчүн оңой олжо\nэмес.\n\f                                                   \n\n\n\n\nТаятамдыкы Чоң-Таштан1 кырк чакырымдай ары — Кең-Сууда. Таятам чоң\nбай, бала-бакыралуу, алты уулу бар; алтоо тең четинен дүркүрөп байып келе\nжаткан.\n\nТаенем мени балчайган, чоң курсак тору бээге учкаштырып алып, үйүнө\nкечкире келди. Мал кызуу төлдөп жаткан кез. Биз барганда быкпырдай көп\nкойду саап болуп, агытып жаткан экен. Кой саап жаткан бир ак жуумал\nкелин:"
  },
  {
    "id": "10",
    "text": "— И, энем келди,— деди бизди көрө коюп. Тосмо суудай мемиреген жазы,\nжумшак кечте, кыжылдаган сансыз кой аралашып, чаржайыт чуркурап, уйлар\nмузоосун издеп мөөрөп, жер суунун тынчын алып, кечки тунук абаны\nэкилендирип, айлана кайнаган күүгө толуп турду. Жалгыз молодой жымжырт\nжерде өскөн адам, мына бул жерден экинчи бир дүйнөнү көргөндөй болдум.\n\nБир топ күндөр өттү. Жакын айылдарга барып, бал-дары менен аралашып, аз\nкүндө үйүр алып кеттим.\n\nБир күнү эртең менен таенем келинине айтып, бир кичине көнөчөккө мага\nайран куйдуруп берди да:\n\n— Бар, кагылайын, козу кайтарып кел. Үйгө жиберүүчү болбо,— деди.\n\nТаенем көзү бажырайган, балпайган, чоң кара байбиче. Чекесинин так\nортосунда чоң меңи бар. Таятам жетимишке чыгып, былтыр өлгөн. Анын\nкүмбөзүн тургузабыз деп он чакты кишиге кыш куйдуруп жаткан экен."
  },
  {
    "id": "11",
    "text": "Айымжан таежеңем «киш-киш» деп козуларды айда-шып, короодон узатышып\nсалды. Жер жайнаган жаш козуларды жогору карай айдап, мен кете бердим.\nКолумда узун чыбык. Кийин калгандарын сайып койсом, кээ бири туйлап\nкетет. Жашы мени менен тең — Курманбай таякем кызык көрүп, ээрчип\nчыккан. Бир аз ойноп жүрүп, эриккен кезде кайра кетип калды."
  },
  {
    "id": "12",
    "text": "Козуларды жайып олтуруп, айылдан абдан узаган кезде, бир кырдан ашырып\nташтадым да, өзүм келер жолун тосуп бери жактагы бир дөңсөөгө\nкөнөчөгүмдү коюп, олтура кеттим. Кызык көрүнөт: көнөчөктү улам\nайландырып, карай берем. Козулар бадалга кирип кетип тын-чып калган\nкезде чокоюмду чечип жайып таштап, алдыма тонумду жая салып, жата\nкеттим. Айланамда көп караан жок, мына мында гана Сарыбай байдын баласы\nкуш салып, тамаша жасап жүрөт. Сарыбай — байлыгы-нан бүтүн көл\nөрөөнүнө, андан калса казактын Албан элине түгөл маалым болгон адам.\nОшондуктан «Сан жыл-кылуу Сарыбай» деген атка конгон.\n\nБала береги борчук ташка келгенде, колундагы кушун бир сагызганды көздөй\nшилтеп жиберди да, чылк күмүш менен жабдылган атын шарактатып, төмөн"
  },
  {
    "id": "13",
    "text": "карай кирип кетти. Андан жогору карасам, тээтиги бир алыскы чоку-да,\nжалгыз койчу, салмак менен гана созуп, озондоп, кырдан ашып баратат.\n\nОшентип туруп, көрбөй калыпмын, менин ылдый жагымдагы каптал менен,\nжүзгө жакын козу дүркүрөп агып, төмөн карай кирип бараткан экен. Шашкан\nбойдон, дүнүйөмдүн баарын олтурган жеримде калтырып, ала-сала куюндап,\nмен да жөнөдүм. Ээлигип алган ойноок козулар ошондон үркүп отуруп кой\nкороого барып бир эле токтоду. Аларга жетпей калып, орто жолдон кай-тып\nкеле жатсам, калганы дагы жамырап, жүрүп калган экен. Аларды тосконум\nжок, «эми болоору болду го»,— дедим да жайына коё бердим."
  },
  {
    "id": "14",
    "text": "Эртеси дагы ушундай жайып чыктым. Күн ачык, ылдыйтан козу жайып бир\nбала келди. Бою менден чоң эмес, кийими жакшы, бутунда өтүк, баркыт\nшымы бар. .Колунда меникиндей көнөчөк. Экөөбүз козуларды кошуп\nжиберип, жогору жайпатып олтуруп, чоң беттеги калың табылгыны аралатып\nжибердик. Козулар табылгыга сиңип-сиңип кетишти. Өзүбүз бери жакта\nкалып, бийиктен таш жарыштырып, ойной баштадык. Мен эки сапар ашырып\nыргыттым.\n\n— Ордуңан жылбай ыргыт,— дейт бала.\n\n— Сен да жылбай ыргыт!\n\nКүн ысый берген кезде оюнду таштап, көнөчөгүбүзгө келип, айран ичтик. Аны\nбая жалбырак менен көлөкөлөп кеткенбиз. Бала көнөчөктөн обочороок\nчөгөлөп алып, түтүк корулдатып ойноп ичти да:\n\n— Сен дагы ушинтип ич, жакшы болот,— деди.\n\n— Жөн эле ичем,— деп мен түбүнөн көтөрүп алдым. Ошол мүнөттө топ козу\nбөлүнүп алып, жүрүп калды.\n\n— Тос тигини,— деди бала чөгөлөп, айран ичип жатып."
  },
  {
    "id": "15",
    "text": "— Тос тигини,— деди бала чөгөлөп, айран ичип жатып.\n\n— Тоспоймун, ал сенин козуң,—дедим мен. Бала мага жакындай түшүп,\nбетимден аткып алчудай тикирейип келип, каршыма тура калды да:\n\n— Эмне, атаңдын көрү, тентиген кул! — деди. Мен да тилимди тарткан\nжокмун:\n\n— Атаңдын сени көрү.\n\n— Арам кул, кимдин үйүндө жүрөсүң? Кайтарган козуң кимдики? Элиң\nкайда?..\n\f                                                   \n\n\n\n\nОшентти да мени жакадан алды. Мен да жакалап, жооп бердим. Бир сапар\nкүрөшө кетип, ит жыгылыш болуп, будаланып кайра турдук. Ал бир кезде\nжакамды коё берип, ары кетип калып, издеп жүрүп, былжыраган бир түрү\nсуук кара куртту чубалжытып, чөпкө кыпчып келди да:\n\n— Мойнуңа салам,— деп жогору көтөрүп мага сунду. Ал келип жеткиче мен\nдаярданып алып:\n\n— Жакын жолобо, болбосо атырылтам,— деп тегеренип туруп алдым..."
  },
  {
    "id": "16",
    "text": "— Жакын жолобо, болбосо атырылтам,— деп тегеренип туруп алдым...\n\nБешимден өтө бергенде козуларды жамыратып айдап келдим. Топ киши\nкубалап козуларды көгөндөп болгончо кырдан аша коюп койлор да келип\nкалды. Жаш тууган койлор козуларын жоктоп чуркурап, заматта жерди\nжаңыртып жиберди.\n\nКороону тегеректей конгон төрт-беш үй бар. Башкы дардайган чоң ак үй\nменин таятамдыкы. Кой келери менен ар кайсы үйдөн идиштерин көтөрүп,\nбирден-экиден болуп, эрине баскан келиндер чыгып келди.\n\n— Бол эми, бат-бат кармап жибер,— деди Айымжан таежеңем мага."
  },
  {
    "id": "17",
    "text": "— Бол эми, бат-бат кармап жибер,— деди Айымжан таежеңем мага.\n\nМенден башка да кой саадырып жүргөн бир тобу бар. Аралай кубалап, кой\nкармап жүрөбүз. Үч-төрт койду саадыргандан кийин, көпүрөгө келген эшектей\nкыйык бир кара токтуну кыйкылдатып, зорго жетелеп келди. Мындай арам\nболорбу, саанчыга желини жаңы тие бер-генде атып кетип, мени\nдыргаяктатып, алып жүрүп бербеспи. Өлбөй тирүү куткарбаймын деген\nнемедей мойну-нан салаалаган колумду чыгарбай, тери шымды калдыратып,\nөлөрмандыкка салып, мен да жүрүп отурдум. Ошентип баратып, бир кезде\nжыңайлак бутумду курч туягы басып кетти эле сазайымды тартып, отура\nкалдым. Койдун чыласына кесилип жүргөн бутум чатырап, канап кетти.\nЖакын жерде кой саап олтурган бир катын:\n\n— Байкушту жаман басып алды ээ,— деди мени аяган кишидей, короонун\nбашында, дүйнөнүн баарын көзү менен чолуп отурган таенем, менин\nжаңкымды көрүп калып:"
  },
  {
    "id": "18",
    "text": "— Деги, томаяктын баласына мал ошондой келет тура,— дегендей болду. Бул\nсөзү мага араң угулду. Мен секеңдеп, аксап барып, андан башкасын кармап\nкелдим. Кой саадырып турсам, таенем жаныма келип, бутактуу кыпкызыл\nтабылгы таягын оң колуна бош таянып тура калды да, менин үстүмдү\nайландыра карап алып:\n\n— Ырысы жок, тонуңду эмне тыттырып алгансың?— деди.\n\n— Бая Сасбактын баласы ала качып жүрүп ушинтип койду,— дедим мен\nкойдун мойнунан кармап туруп, көгөндөгү козуларды карап калып.\n\f                                                  \n\n\n\n\n— Ырысы жок, оюнду эмне кыласың? Сага ким жамап берет?\n\n— Ойногон эмесмин. Менин козумду тоспойсуң деп, өзү келип тийишти,— деп\nулуюп жерге карадым.\n\n— Ырысы жок, ырысы жок киши ошондой болот! Таенемдин сөөктөн өткөндөй\nзаар тили менен сыйлап"
  },
  {
    "id": "19",
    "text": "— Ырысы жок, ырысы жок киши ошондой болот! Таенемдин сөөктөн өткөндөй\nзаар тили менен сыйлап\n\nтуруп, үстүмдү бүтөп бергенинен, антпей жылаңач койгону жеңил көрүнүп\nтурду. Ачуулангандан эки сөзүнүн бири «ырысы жок». Бул сөз энчиме\nбасылгандай, көбүнчө мага жумшалчу. Ал Курманбайга канчалык ачууланса\nда бир айтып көргөн эмес. Ошон үчүн мен «ырысы жок» жалаң томаяктар\nүчүн гана бүткөн сөз болсо керек деп ойлочумун.\n\nЖаңкы бала экөөбүздүн тарыхыбызды таенеме, Курманбай жеткирсе керек.\nБөлөк киши айткан жок, билем. Ал айтканы бышык болсо, мени мактабасына\nкөзүм жетет. Экөөбүз башынан өчпүз. Мен жокто таенемдин колтугуна кирип\nалып, көр-жерди жамап көбүн өзүнөн кошуп, мени бүлдүрүп, жамандай\nберчү.\n\n— Малды буту менен тээп жиберет экен,— деп арзыбаган немелер менен\nжамандап жатканын да бир укканым. Мал тепкен кишини таенем жек көрчү...\n\nБир күнү кечке жакын:"
  },
  {
    "id": "20",
    "text": "Бир күнү кечке жакын:\n\n— Сарыбай байдын байбичеси чакырат,— деп мени бирөө чакырып алып\nкетти.\n\nСарыбайдыкы Кең-Суунун ичинде, алыстан бадырайып турган эки ак үй эле.\nТегерегинде дайым мандырдай болгон төрт-беш боз үйлөр тигилип турар эле.\nЫсмайыл, Букара, Карыбай деген балдарында да бирден ак үй бар. Бирок,\nСарыбайдын өз үйү бүтүн Кең-Сууда бадырайып бөтөнчө туруучу."
  },
  {
    "id": "21",
    "text": "Ушинткен Сарыбай байдын байбичеси мени киши катары санап, «ардактап»\nчакыртып жибергени мени таң калтырды. «Сарыбай» деп сырттан укканым\nменен үйүн көргөн жан эмесмин. Бардым. Тыштан бирөө мени баш-тап барып,\nак үйүнө кийирди. Мен кирип токтогон алдыңкы бөлмөсүндө чымкый бачайы\n— макмалдын үстүндө жашыл тукаба чапанын желбегей жамынып, көөлгүгөн\nбир зайып отурат. Башында заңкайган торгун элечек. Байбиче ушул экенин\nбайкадым. Жашы жетип калса да (бери болгондо элүү беште болор) кең\nдөөлөттүн аркасын-да, али карылыкка толук моюн суна койбогондугу көрүнүп\nтурат. Семиз, чатыраган кызыл киши экен.\n\nМен кирип барганда: «мына бул жерге олтур» деген-дей ишаара кылып,\nөзүнө жакын жерден орун көрсөттү. Бир аз жымжырт. Тагдырым ушунун\nколунда тургандай, ааламга аян болгон байбиченин алдында, анын чечимин"
  },
  {
    "id": "22",
    "text": "күтүп, байлоого түшкөн кулдай уңкуюп, мен отурам. Колума берген жалгыз\nнанды сындырып жеп отуруп.\n\n«Балким менин жетимдигиме жаны ачып, бирдеме берейин деп чакыргандыр»\nдеп ойлоп коём.\n\nБайбиче бир кезде сол колун сунуп, мага бирдеме берди. Колума тийгенден\nкийин карасам; бири беш тыйындык, бири эки тыйындык — жети тыйын жез!\nАдегенде: «капырай, сан жылкылуу Сарыбайдын колунан жети тыйын\nчыкканыбы» деп ойлосом да артынан түшүндүм. Бул мага берген садагасы\nэкен! Анткени Сары-бай бай көптөн бери ноокас эле. Бая мен келгенде элдин\nаягы басылбай, бири кирип, бири чыгып, төркү бөлмөдө жаткан байдын\nкөңүлүн сурап жатышкан. Мен ушул үчүн чакырылып келипмин. Азыр мен нан\nжеп отурган-да, байбиче бирдемени дубалап жаткан молдодой, оозу башын\nкүбүрөтүп, колунда аралаштырып кармап турган бир, эки жез тыйынга кезек-\nкезек «сув!» деп коюп отурган."
  },
  {
    "id": "23",
    "text": "Садага бериш үчүн төрт кыбыласы түгөл жетим издешип, буга бүтүн Кең-\nСуудан мени туура такса керек!\n\nБир нанды жеп, жети тыйынды алганымдан кийин эми менде эч кимдин\nтыйынча да жумушу жок көрүндү: жолума түштүм. Бая мени үйгө киргизген\nнеме иттен чыгарып койду. Жолдо бара жатып, бүгүн мени кордогондой,\nкемсинткендей болуп көрүнүп, көңүлүм иренжиди. Мени эмнеге чакырып\nкеткенине, мурун түшүнүп алышкандай, үйгө баргандан кийин Сарыбай\nбайдыкынан эмне «олжо» менен келгеним тууралуу менден эч ким сураган\nжок.\n\nҮч ай жүргөнүмдөн кийин бир күнү Элебес келип, мени алып кетти. Буга\nтаенем да көп карышкан жок. Биз аттанганы жатсак:\n\n— Кетсең кет эми. Сага бирдеме да кийгизе албай калдым. Жамандабай\nбар...— деген болду да, өзүнүн бир эски күрмөсүн берди. Жаздай жүрүп\nтапкан олжом ушул!"
  },
  {
    "id": "24",
    "text": "Таята, таекелерим, четинен бай. Бирок аларды башы-нан сараң кылып\nжараткан! Байлык жагына келгенде бул Кең-Сууда Чыңгышбай уулунан ашып\nтүшкөн бай кем. Жалаң бир атадан тарагандар бир уруу журттай болуп,\nэртели-кеч малы жайылып чыкканда кара таандай каптачу. Ошентсе да, котур\nулак үчүн өлгөн өңкөй сараң. Тогуз жүз койлуу тун уулу — Сааданбай тери\nшымдан бөлөк, өмүрүндө кездеме кийип көргөн жан эмес. Али эсимде: бир\nкүнү талаадан өөдөлөнүп өлгөн бир токту үчүн кадимкидей ыйлап, койчусун\nтаң аткыча сабап чыккан.\n\f                                                   \n\n\n\n\nБалдарынын аты уйкаш. Эң улуусу: Сааданбай, анан Мергенбай, анан\nИйгенбай, Деркенбай, Орозобай, Кар-таңбай.\nIII\n\nМен таятамкынан кеткенде туура Кызыл-Кыяга бар-дым. Элебес ушул жерде\nжолчу. Чоң-Ташка барбай, туура Кызыл-Кыяга эмне үчүн кетип\nбаратканыбызды Элебес жолду ката мага мындай деп түшүндүрдү:"
  },
  {
    "id": "25",
    "text": "— Сен баягыда таятаңдыкына кеткенден кийин, силердин үйдү Кызыл-Кыяга\nкөчүрүп алып, бүгүп таштап, жетимдерди биздин үстүбүзгө кийрип алганбыз.\nАзыр баарыбыз бир үйдөбүз. Эми ошентип оокат кылбасак болобу...\n\nКызыл-Кыя деп, кадимки атактуу Каркыра жарманкесинен элүү чакырымдай\nбери, бир чоң ашууну айтат. Каракол, Жаркент, Кулжа, Нарынкол —\nбаарынын аралыгындагы түйүшкөн жери — Каркыра.\n\nКызыл-Кыянын түбүндө жайдыр-кыштыр козголбой жети-сегиз түтүн\nкедейлер отурат. Буларды «жолчу» дейт. Падыша өкмөтү буларды ар кайсы\nболуштан милдеттүү кылып жыйнап алган. Жолчулуктун мөөнөтү бери\nболгондо төрт жыл. Бирок ушулардын ичинде он жылдан бери турган\nжолчулар да бар. Өзү жайлоо мисалдуу жер. Кышында кардын тереңдигинен\nжолго орноткон карагайларга киречилер көчүгүн коюп, попорос тартар эле.\nАт жолдон чыкты жок: кур этип тереңге кетет."
  },
  {
    "id": "26",
    "text": "Ушу жерде дагы бир-эки түтүн орус бар. Булар жолчу эмес. Бири Башарин\nдеген бир чоң бай. Мунун Кызыл-Кыяга келип түшкөнүнө көп жыл болсо\nкерек. Бул тууралуу кыргыздар «башында жалгыз арабалуу аты менен келип,\nакиташ бышырып сатып, ошондон уланып, байыган адам...» деп кеп кылуучу.\nЖылыга жетимиш-сексен ую тууйт. Элебестин келини, Жанымжан ушунун уюн\nсаайт экен."
  },
  {
    "id": "27",
    "text": "Кызыл-Кыя өрөөнүндө булардан башка да ар кайсы коктуда, сайларда бал\nчелек салган, мал кесибин кылган бирин-серин орустар болот. Деген менен\nбул өрөөндө Башаринден ашып түшкөн бай жок. Жалгыз гана Каркырадан\nотуз чакырымдай бери, Кызыл-Кыядан ары — Кутурган булакта «почточу\nМетирей» деген чоң көпөс бар. Метирейдин бул жердеги жайынан башка\nжана Караколдо, Түптө бирден үйлөрү болучу. Мунун аттарын жолчулар\nалыстан таанышат. Тетигиндейден келе жат-канда «тиги Маңкашка, тиги\nЧабдар ат» деп турушат. Мунун Кутурган булакка жай салып, почто тартып\nтурганына да кыйла замандар болгон экен."
  },
  {
    "id": "28",
    "text": "Жолчулардын кесиби болсо жолдун ташын терет, бузулган, суу жеген\nжерлерди, көпүрөлөрдү оңдойт; кыш болсо бирден чолокторун арнап, байлап\nкоёт да, кезек менен Кызыл-Кыядан почто чыгарышат. Артыкча кышкысы\nкыямат. Кышында жолчулар түн баласында жары-тып уйку көрбөйт. Нечен\n\f                                                   \n\n\n\n\nбир карлуу бороон, калайман түндөрдө почто келип калып, жылуу\nтөшөктөрүнөн атып туруп, уйкулуу көздөрү менен чананын (почтонун) алдына\nчолокторун кошуп алып, жөнөгөн күндөрүн сураба... Эгер почто келип, жетер\nзамат жолчулар даяр болбосо, же ашууга барганда аттары тартпай калса,\nпочтодо отуруп бараткан төрөлөр жолчуларды омбу карга будалап, тепкилеп\nкоё берүүчү."
  },
  {
    "id": "29",
    "text": "Ошондуктан, эзелтен жүрөк үшүп жалкотой болгон кургурлар не бир\nбороондогон айсыз караңгыда, сак жат-кан кулактар алда кайдан ызылдап\nкеле жаткан коңгуроонун дабышын уга коюп, төшөктөн ыргып туруп, бүлүк\nтүшүп калар эле...\n\nМен Кызыл-Кыяга барганда, атам төшөктө жаткан экен. Оорусу кыйын. Иштин\nтүбүнө жаңы түшүндүм. Мени таятамдыкынан алып келген себеби да ушул\nкөрүнөт. Атам адегенде мени тааныган жок окшойт. Үңүрөйгөн терең\nкабагынын алдындагы алсыз көзү менен бир топко мени тиктеп туруп-туруп:\n\n— И, сен белең! — деп койду да жөн болду."
  },
  {
    "id": "30",
    "text": "— И, сен белең! — деп койду да жөн болду.\n\nДеги таятамдыкынан келгенге жараша, мына бу да чекем жылый турган жер\nкөрүнбөйт! Атам көр оозунда турганына капары жок, Эшпай көз жашын\nкөлдөтүп кардым ачты деп ыңылдап тамак сурап отурат. Береги кишиден\nкалган бир жарманын түбүн шыпкап ууртап, ырсыйып, Ашымкан карындашым\nотурат. Айтор, бул үй отун-суусуз бир жерге жаңы көчүп түшкөндөй жутаңкы.\nОшого жараша да киши-кирим бүлөлүү болсокчу. Жалаң биз, атамдан\nбашкабыз күчүктөй чубурган алты жетим. Эми Бейшембинин балдары канча!\nБейшемби — Элебестин жалгыз уулу, отуздан аша берген, суюк сакал, кыр\nмурун, узун бойлуу, кара жигит. Мунун үч баласы бар.\n\nУшинтип, эки үйдүкүн кошкондо жалаң чөбүрө балдар ондон ашык. Койчу\nэми, бир үйдө каптаган он төрт киши болдук да калдык."
  },
  {
    "id": "31",
    "text": "Көп узаган жок, атам өлүп кетти. Бул момураган бир жумшак түн эле. Биз\nтөшөккө жаңы жатканбыз. Уктап кетсем керек, бир кезде күтпөгөн жерден:\n\n— Оо, тумшугу жоктор тургула! —деген Бурмакенин күндөгүдөн бөтөнчө ачуу\nдабышы менен селт ойгонуп кеттим.\n\nБаарыбыз уйпаланып, кайра турдук. Үй чуулдап калды. Ошондо кайдан\nжеткенин билбейм, айтор, уйкулуу көзүбүздү ача электе бир катын жетип\nкелип, Беккул экөөбүзгө бирден таяк берип, эшикке жетелеп чыкты да:\n\n— Ме, мына муну таянып алып, көзүңөрдөн кан чык-кыча ыйлагыла,\nшордуулар,— деп үйдүн жанында бөйрөгүн таянып, өкүрүп турган\nБейшембинин катарына саптап, тургузуп кетти."
  },
  {
    "id": "32",
    "text": "Беккул колундагы таягынан узун эмес. Ал да көндү. Бирок жарытып үнү\nчыкпайт. Мен, оболу элди тыңшап алдым. Бейшемби «эсил кайран бир\nбоорум» деп жатат. Мен «эсил кайран атакем» деп кирдим. Аңгыча Беккул Да\nмени туурап өкүрө баштады. Ошондо мен экөөбүздүкү бир сөз болуп\nкалганына намыстанып, эл өкүрүп бир пас басыла калган кезде, Беккулга\nбурулуп, жыңайлак бутун тиктеп туруп...\n\n— Сен кишини ээрчибей, өзүңчө таап өкүр,— дедим. Таң атып калган. Ошол\nкезде төмөн жактан топ кишинин өкүрүгү чыкты. Ордубуздан тура калып, биз\nда жамырадык. Ошондо Беккулду тыңшасам дагы эле «эсил кайран атакем»\nдеп жүрөт. Токтой калып бурулдум да:\n\n— Өзүңчө сөз таап ал дебедим беле,— деп уруша кет-тим. Ошенткенде ал\nтоктой калды, мен кайра өкүрүп кирдим.\n\nБайкай албай калдым, айтор Беккул дагы мени туурап жаңкыдай болду.\n\nБирок бул жөнүндө мен жаңылганымды кийин билдим.\nIV"
  },
  {
    "id": "33",
    "text": "Бирок бул жөнүндө мен жаңылганымды кийин билдим.\nIV\n\nБиздин айыл Серкенин кашаасында. «Серкенин кашаасы» дегенибиз:\nайланасы жүз саржанча келген бир таш короо. Буга көп заман болсо керек:\nчетинен урап, бузулуп калган. Көлөмү кенен, бир теше бар. Бул короону\nбашында ким салганын жана качан салганын ушул күнгө чейин анык\nбилбеймин. Бирок ошол кезде бирөөлөр: «Илгери бир заманда бу жерди\nкалмактар мекен этип, турган экен. Алардын бир нече миң серкеси болуп-тур.\nКашааны ошо салдырыптыр. Тегерегиндеги аңдар болсо, жоокерчилик\nзаманында казылса керек...» дечү. «Серкенин кашаасы» деген ат ошондон\nкалган имиш. Өзү Түп суусунун боюнда мелтиреген талаада, жолго жакын.\nАры-бери өткөн киречилер ушул жерде отурган жолчуларга түшүп, самоор\nкойдуруп чай ичип өтүүчү. Жолчулардын кыштоолору ушул жерден көрүнүп\nтурат, арасы тай чабым жер.\n\nБир күнү кечинде, тыштан отун кертип жатып, Жанымжан:"
  },
  {
    "id": "34",
    "text": "Бир күнү кечинде, тыштан отун кертип жатып, Жанымжан:\n\n— Апей, эне! Баягы Урманбет келетат,— деди.\n\n— Эмине дейт? — деп үйдөн Бурмаке күңк этти.\n\n— Мына, келип да калды.\n\nЭми Урманбет ким экенин билмек болдук го.\n\nМенин чоң атам Алымбектен тарагандар бешөө. Аларды жашына карай баш\nылдый айтканда мындай болуп чыгат: Барктабас, Баалабас, Элебес, Эстебес,\n\f                                                   \n\n\n\n\nЭлебай. Барктабас менен Эстебес мен төрөлө электе өлүптүр. Барктабастан\nтукум жок. Эстебестен Урманбет, Турдумамбет деген эки бала калат. Атасы\nөлгөндөн кийин Урманбетти менин атам, Турдумамбетти Элебес асырап алат.\nТурдумамбеттин аты жаңы туулганда ушундай деп коюлганы менен аны\nэлдин баары «Бечел» дечү. Анткени, маалынан өткөндөн кийин эки жыл\nбечел калыптыр. Ошол себеп менен түбөлүк аты «Бечел» болуп кала берет."
  },
  {
    "id": "35",
    "text": "Урманбеттин элден безип кеткенине быйыл үч жыл. Эне, атам өлгөнүн бул\nкөргөн да жок. Мунун көптөн бери кай жерде, кай калааларда жүргөнүн\nбилүүчү да эмеспиз. Бирде, «Караколдо экен» деп, бирде «Анжиянга\nсоодагердин малын айдашып кетиптир» деп гана бирөөлөрдөн угаар элем.\nЭми бирөөдөн «Каркырада бир сартка малай жүрүп, ал акысын бербей койгон\nсоң, бир атын минип алып качып баратып, кайра кармалып кетиптир»,— деп\nугуп калуучубуз. Аныгын билген эч ким жок.\n\nЖетимчиликтин айынан бул көрбөгөн азап, жүрбөгөн жер кечпеген суу калган\nэмес. Илгери бир үйдө казанда эт оодарыштырып жатып, «жетимчиликти\nменден көп көргөнүң жоктур» деп, кеп уруп отурганын да бир уккамын. Өзү\nбала күнүнөн шок чыккан. Бир жерге байыр алып турган жан эмес. Тынч\nтурса буулугуп, ичи бышып кетүүчү. Канчалык айыл болсо дагы башынан\nкирип аягынан чыкпай көңүлү тынбайт."
  },
  {
    "id": "36",
    "text": "Ушунун бир жоругу али эсте. Жаздын күнү, бир топ бала чүкө ойноп отуруп,\nкечинде үйлөрүнө тарап бара жаткан кези эле. Аңгыча Урманбет, оттоп\nтурган бир саан уйга далп этип, секирип минип алды; уй сырак-сырак этип,\nтоңкочуктап мөңкүп кетти. Урманбет оңкосунан барып түштү, эл боорун\nтытып күлүп калды... Кийин борбуюн көтөрүп алган соң, элден биротоло кол\nүзүп, дайнын таптырбай кеткен. Нечен жолу издеп барып, жүргөн жеринен\nтаап алып келсе да, беш түнөбөй кайра көздөн кайым болучу. «Эл, журттан\nбезгендин акыр түбү оңбойт, мунуңду кой» деп ар кимдер айтып да көрдү,\nбирок өз оюн өлсө бербеген, айтканынан кайтпаган бир көк мелтей эле.\nЖакын туугандары нечен аракетке салып, «акыл, насаат» айтып жатса да\n«ооба сеникин билип турам» деп, ичинен тыңган эмедей унчукпай гана\nдулуюп отура берүүчү. Өзү далысы бир кез келген, болук, дордок бет, эрди"
  },
  {
    "id": "37",
    "text": "дулуюп отура берүүчү. Өзү далысы бир кез келген, болук, дордок бет, эрди\nтүйрүк, кабагы бийик, кыпкызыл көзүнүн ары жагынан эрдиги жайнап\nтургандай неме эле."
  },
  {
    "id": "38",
    "text": "Бая бул күүгүмдө келди. Башында жыртык боз калпак, үстүндө сүйрөлгөн узун\nкара таар, бутунда жалпак таман кашкарлык өтүгү бар. Бул кейпи\nкашкарлыкка жүрүп келгенин далилдегендей:\n\nЭзелден энчисине басылгандай, үйгө кирсе дайым ирегеге барып отурмай\nадаты. Эми да ошол. Ирегеде бир ээрге жөлөнүп, бир бутун чала сунуп\nташтап, колун куушуруп, калпагын кабагына баса кийип, бирөөнүн тымызын\n\f                                                   \n\n\n\n\nсырын тартып отурган немедей, унчукпай гана дулуюп, үйдүн ичин көзүнүн\nалды менен уурданып карап отурат. Эмнени ойлоп отурат болду?\n\nБейшемби буга бирдеме деп акыл айтып отурат.\n\n— Көп жыл эл көрбөй безип жүрүп да мүйүзүң чык-кан жок. Эми баш кошуп,\nэптеп оокат кылалы, жетимдерди багалы,— деди бир кезде.\n\nБурмаке да бир жактан, Бейшембиге жардамдашып:\n\n— Алдыңа кетейин, эми тил ал! Аздыр-көптүр эсиң кирди, Бейшекеңдин\nакылын таштаба,— деп жатат."
  },
  {
    "id": "39",
    "text": "— Алдыңа кетейин, эми тил ал! Аздыр-көптүр эсиң кирди, Бейшекеңдин\nакылын таштаба,— деп жатат.\n\nУрманбет булардын сөзүн акылга салып, ойлонуп жаткан немедей «лам» деп\nсөз катпай, оттун жанында турган чоргосу сынык, кара кумгандан көзүн албай\nгана мелтиреп* отурат. Не бир айтылбаган акылдар айтылды. Бейшемби көп\nасылды. «Эми жибидиң го, калдың го» деп мен ойлоп отурам. Ал ошентип\nмелтиреген бойдон отурду да, күтпөгөн жерден бир кезде:\n\n— Жок, кетем,— деп кыскасынан гана бир жооп кайырды. Башка бир сөз\nкаткан жок, кечтен бери асылып айткан сөздөргө бар берген жообу ушул\nболду. Бейшемби түңүлбөй, мындан кийин да көп айтты. Урманбет бая тышка\nчыкканда артынан эре чыгып, сүйлөшүп да келген."
  },
  {
    "id": "40",
    "text": "Ушул күнү кечинде биздикине бир нече киречи татар жигиттер келип түшкөн.\nБаары бир кур жаштар. Чай ичип, жайланып алгандан кийин, попорос чегип,\nгармон тартып, ырдашып, биздин жаман үйдү төбөсүнө көтөрүп отурушту.\nУрманбет бир кезде бери жактагы сөздү таш-тап коюп, ушулар менен\nсүйлөшүп кетти. Максаты — ушулардын киресине сүйлөшүп, Караколго түшүп\nкетмек болуп жатат. Мырзалардын эң жогору жагында, жүккө таяй,\nчалкасынан керилип, попоростун түтүнүн түндүктү карай буралтып, үйлөп,\nырахаттанып отурган чарчы бойлуу сары жигит, Урманбетке кыйгачынан бир\nкарап алды да:\n\n— «Канча бересиң?» — деди көңүлсүнбөй туруп.\n\n— Элүү тыйын беремин,— деди жетим көзү менен жалдырап.\n\n— Жок, анда болбойт.\n\nСоода бир топко созулду. Урманбет бир кезде:"
  },
  {
    "id": "41",
    "text": "— Жок, анда болбойт.\n\nСоода бир топко созулду. Урманбет бир кезде:\n\n— Бары бир сомго жетпеген акчам бар, садагаң кетейиндер,— деп жалооруп,\nчын сырын айтты да арты-нан: — Сексен тыйын берейин, анан өзүм түшкөн\nарабаны Караколго жеткиче айдап барайын,— деди.\n\f                                                    \n\n\n\n\nСоодалашкан жигит бир топко унчукпай калып, артынан бирдеме эсине\nтүшкөндөй!\n\n— Бер, акчаңды! — деди.\n\nУрманбет оң жак койнунан бир жоолукту сууруп чыкты да, учундагы топчудай\nтүйүнчөктү чечип, бечара колу менен аяр тыйындарын санады. Мен ошондо\nаяп\n\nкеттим да, «ай, дүнүйө ай! Ушул байкуштан албай койсо эмнеси кетет эле?\nУшул эл бечара карыпты эмине аябайт, элдин баары мендей боору ачыбайт?»\nдеп ойлоп кеттим.\n\nӨмүрдө карыпчылыктан кайгылуу нерсе жок!"
  },
  {
    "id": "42",
    "text": "Өмүрдө карыпчылыктан кайгылуу нерсе жок!\n\nУрманбет бая бир тышка чыккан бойдон үйгө кирген эмес. Биз жатып жаткан\nучурда киречилер менен калдырап, жөнөп кеткендей болду. Беш жылдан\nбери бүгүн келип, бир конбой кеткенине менин ичим күйүп калды.\nУрманбеттин алдагы тагдырын ойлоп, көпкө уктабай жаттым...\n\nКечикпей ушул жаз Урманбетти жана көрдүк. Бул сапар Караколдон\nКаркырага өтүп бара жатыптыр. Анжияндык бир байга малай экен. Баягыдай\nэмес, бу жолу көңүлү көтөрүңкү. Минген аты бар. Аны мактап, Караколдон\nкелатып, далай жолу солдаттардан качып кутулганын айтып отурду.\nV\n\nКийинки жылы жайында Элебес мени Василий деген адамга малай берди. Уй\nкайтарам. Василийдики Түптүн аркы өйүзүндө, Чоң Булактын оозундагы\nтүздөгү жалгыз үй. Аппак шыбаган үйү алда кайдан жаркырап, көрүнүп\nтуруучу.\n\nБиз аттаналы деп жатканда Бурмаке:"
  },
  {
    "id": "43",
    "text": "Биз аттаналы деп жатканда Бурмаке:\n\n— Эми жакшы жүр, ушинтип оокат кылбасак анан өзүң үйдү көрүп\nтурбайсыңбы? — деди мага.\n\n— Барамын, кайта жакшы болот — дедим мен. Тышка чыгып,\nмени аяктап, учкаштырып жатып дагы:\n\n— Деги эмне бермек болду? — деп Элебестен сурады.\n\n— Айлыгы эки сом.\n\n— Мейли, эки сом болсо да бирөө бекер береби,— деди, аттанып алган бизге\nшыкырайып туруп.\n\f                                                   \n\n\n\n\nБиз аттанганда асман бүркөлүп, төбөдө бир кара булут ары-бери уюлгуп, жел\nсогуп, күн салкындап турган. Анткени менен көптөн бери күн жаабайт.\n\nТалаа менен келебиз. Береги биздин алдыбызда Башариндин көп ую жер\nжайнап жайылып жатат. Уйчу күн бүркөк болсо да кеч жакындаганын\nсезгендей узун камчысын булгалап, ышкырып, айдай баштады."
  },
  {
    "id": "44",
    "text": "Элебес эзелтен жөнү жокко капачыл, күйкөлөк адам. Кезек-кезек тору\nбайталды курсакка күрс-күрс теминип алат да, капалуу, күйкөлөң сөзү менен\nкейип өзүнчө бирдемелерди кобурап кетет. Бара түшүп, иренжиген түр менен\nчыгыш жакты мурчуюп бир карап алып:\n\n— Кудайдын күнү да бир тамбас болду! — деп коёт. Мен унчукпаймын. Эки\nжакты улам алмаштырып карап коём. Элебес байталды жана бир теминип\nалат да:\n\n— Кудай бизди эмине мынча кууратып жасадың экен...— деп кобурап кетет."
  },
  {
    "id": "45",
    "text": "— Кудай бизди эмине мынча кууратып жасадың экен...— деп кобурап кетет.\n\nЭлебестин күйүк сөздөрү эзелтен кулакка сиңип, көнүмүш болуп\nкалгандыктан үйдөгүлөр аны көп элес да кылбайт. Өңү дайым ачуу дары\nжуткандай тырышып туруучу. Өзү буурул сакал болуп, карып калган адам.\nБирок «бул неге мындай» деп, мен ошонун күйүк сөздөрүнүн тамырын издеп,\nдалай ойлончумун. Ушундай болор-болбоско капаланып киргенде кээде\nБурмаке: «баягынын ачуусу дагы кармадыбы? Дүнүйөдө бир жаркырап отурар\nкүнүбүз болор бекен?» деп коёр эле.\n\nВасилийдикине күн бата бардык. Василий орто бойлуу гана курсагы чоң,\nчелкейген адам. Көйнөкчөн болуп тышта жүрүптүр. Бизди көрө коюп:\n\n— И, келди? — деди, муруту менен билинер-билинбес жымыйып."
  },
  {
    "id": "46",
    "text": "— И, келди? — деди, муруту менен билинер-билинбес жымыйып.\n\nТүшүп үйгө кирдик. Кире берген жерден, төркү үйүнөн чокуна турган сүрөтү\nкөзгө учурай түштү. Мага бул анча таңсык эмес, мындай сүрөттөрдү\nБашариндикинен да көргөмүн. Тамаша мына бу керебетинин тушуна кадаган\nчоң, боз сүрөт экен. Өзү сансыз бир көп аскер: уруш, аты «Кыйратуу». Жоо\nменен алышып, мында бирөө кылыч менен качырып келип, бирөөнү салып\nжатат. Жоого тийсең ошондой тий! Бери болжогондо бир миң аскер, качкан\nжоонун артынан чубап, күркүрөгөн сууга жаңы кирди.\n\nВасилийдин мурду коңкойгон, узун бойлуу көк көз катыны, үйгө кирип келген\nсары баш жөжөлөрдү чыйпылдатып, «киш-киштеп» айдап салды да, мештен\nбир кара чөөгүндү сууруп чыгып, бизге шорпо куюп келди. Үч-төрт жумуртка,\nэки кескен нан койду."
  },
  {
    "id": "47",
    "text": "Тамак ичип олтуруп, Элебес тигилер менен анда-сан-да бирдеме деп,\nсүйлөшкөн болуп коёт. Василий өзү кыргызчага тантыр-мунтур. Мунун бойго\nжеткен бир сулуу кызы бар. Бул үйдө кыргызчаны таза сүйлөгөн ушул.\n\nТамактан кийин Элебес аярдабай аттанып кетти. Чет жерде туткунга түшкөн\nадамдай бирөөнүн көзүнө карап, мусаапыр болуп, мен калдым. Жатаарда\nкатыны мага бир таарды колтуктатып, өзү менден боюн обочо алып, сокур\nкишини жетелегендей оозгу үйүнө жетелеп, алып келди да:\n\n— Ушундай жат,— деп бурчту көрсөтүп, кетип калды. Көрсөткөн жерине\nтаарды жая салып, үстүмө тонумду жамынып жатып алдым. Жымжырттык\nбаскан момураган жумшак түн. Менин маңдайымда, чабыранын ичинде,\nүрпөйүп, бир тоок жатат. Мынабу мештин түбүндө мойнун куркуйтуп жаңыдан\nчөгүп жаткан каз болсо керек. Ошол арада, караңгыда көрүнбөй «мыяулап»\nдагы бир мышык жүрөт."
  },
  {
    "id": "48",
    "text": "Бир аздан кийин ай көтөрүлдү. Терезеден тийген айдын шооласы үйдүн ичин\nжаркыратып жиберди. Тыш тыптынч, үйдүн жанында, жайдак короодогу\nуйлар эбак жуушап калган; бери четте, арткы буттарын ирээтсиз керип\nжиберип, эринип, дардайган бир күрөң уй жатат. Ушул кезде дүйнөдө шырт\nэткен шыбыш өчүп, Василийдин деңиздеги аралдай жалгыз үйү, толкунсуз\nкөлдө токтогон кемедей каалгып, мемиреп турду."
  },
  {
    "id": "49",
    "text": "Эртең менен уктап жатсам бир кезде Василий мени түртүп ойготту да,\nуйкулуу көзүм менен жетелеп алган бойдон кетти. «Кайда алып барар экен?»\nдеп, жетелеген жагына кетип барам. Ээрчитип отуруп, үй артындагы арыктын\nбоюна алып барып, агып жаткан сууну колу менен жаңсап көрсөттү да, мени\nташтап коюп, кайра кетти. Анын оюна эми түшүндүм. Мунусу бетиңди жуу\nдегени окшойт. Анын артынан: «менин эмнемден жийиркенди болду» деп бир\nойлоп алдым. Эртең мененки жаңы салкын сууга жуунуп, кир көйнөгүмдүн\nэтеги менен будалап, сүрткөн болдум да короону тегеренип кайра бастым.\nКатыны уйду саап коюп, үйүнө кетип баратып, мени көрүп, чала бурула калды\nда:\n\n— Айда, тамак ашасенчи,— деди.\n\nКечээкидей жерге отургузуп тамак берди. Тамактан кийин тышка чыгып\nбаратсам, Василий эшиктин алды-нан колумдан кармап, токтотуп алды да,\nуйларды кайда кайтарууну түшүндүрдү. Бир топ уккандан кийин мен:"
  },
  {
    "id": "50",
    "text": "— Билем,— деп башымды ийкедим.\n\nАсман кирсиз ачык. Күн бүгүн кандай көңүлдүү тий-ген! Отузга жакын\nуйларды алдыма салып алып, Түп суусун бойлоп төмөн карай кирип кеттим.\nЖалгызмын. Көңүлсүз, киши эриге турган. Эки жагыма караймын. Бирок, мага\n\f                                                   \n\n\n\n\nкөрүнгөндүн баары алыста. Тээ береки мунарыктаган, алда кайда бир түздө\nөгүздөрүн өңкүлдөтүп ары-бери чапкылап ойноп эки койчу жүрөт. Койлорун\nийрип, жуушатып салыптыр. Андан ылдый, сай боюнда көп уйду камап\nташтап эки киши отурат. Тиги бирөө сайдан чыгып бараткан уйларды таш\nыргытып, кайра тосуп салды. Кандай ырыстуу немелер деп, ойлоп коём.\nБирок барыш мүмкүн эмес, алыс, чоң суунун ары өйүзүндө, жана күкүк болуп,\nсуу кирип жаткан."
  },
  {
    "id": "51",
    "text": "Көп болду. Уйлар токтобойт. Күн ысыганда ого бетер тынчы кетип, куйругун\nшыйпанып, чычаңдап, сайгак-тай баштады. Ошол арада мен бар уйду жыйнап\nайдап келип көгөргөн бир иримге туюктап, камап салдым да, өзүм бир\nжагынан тосуп туруп алдым. Ошого да болбой, өлөт алгыр бир кызыл уй\nчычаңдап, мөңкүп барып ток-той калып, куйругун шыйпанып, тумшугу менен\nарткы бутун бир жыттап алып, туруп-туруп, топ-топ бөлүнүп, өкүрөңдөп\nалып, жүрүп бербеспи! Аңгыча болбой бар уй чакчелекей түшүп, кызыл уйдун\nартынан жана бир тобу сырактап жөнөп берди. Жоо тийгендей чачылган\nуйлардын кайсы бирин тосорумду билбей туруп калдым.\n\nЭртең менен короодон чыгып баратканымда кожоюнум:"
  },
  {
    "id": "52",
    "text": "Эртең менен короодон чыгып баратканымда кожоюнум:\n\n— Балчелекке жибербе, ато жиберсе...— деп, сөөмөйүн көрсөтүп калган.\nОшол эсиме түштү. Айткандай, кара ниет кызыл уй түз эле ошол төштүн\nтүбүндөгү балчелекти көздөй салды. Башкаларын унутуп коюп, мен да жалгыз\nошонун артынан түштүм. Ал куйругун чычай-тып көтөрүп алып, өңкүлдөп\nкетип барат, мен артынан калбай безилдеп, кууп барам."
  },
  {
    "id": "53",
    "text": "Балчелектин тегереги кеминде кырк теше келген чөп чабыш. Мунун бир чети\nтоого такалат да, экинчи чети Василийдин үйү. Чөбүнүн калыңдыгы атчан\nкиши кирип кетсе бойлогус. Кызыл уй такырдан өтүп, ушу жерге жакындап\nкалган. Бара түшүп, белден келген чөпкө кыл-кылдап, кирип кетти. Мен кызуу\nменен жүгүрө берип, балчелекке кандай жеткенимди да билбей калыпмын.\nКүн ысып, аарылар ызылдап, чыгып жаткан кези экен. Бир кезде сол көзүм\nтыз эте түштү. Жанталашып чапкылаганча болбой, ачышкан немедей жана\nбир тобу ызылдап келип, талап жиберди. Аары чаккан көзүм бир заматта\nбултуюп шишип чыкты. Уйга ушул жерден араң жеттим. Бир абийири:\nбалчелектер аман калды. Оозум-дан кара суу келип, жүрөгүм аттай дүкүлдөп,\nкыйындык менен дем алып күйүгүп кеттим."
  },
  {
    "id": "54",
    "text": "Кызыл уйду кайра тосуп келе жатсам, артынан жандай бир тобу күшүлдөп\nжетип калыптыр. Кошуп айдап алдым. Калганы ой, тоого чилдей тарап\nкетиптир. Экөөнөн башкасын ар кайдан терип жүрүп, зорго жыйнадым.\n\nВасилийдикинде эки айга жакын жүрүп калдым. Бирок, кийинчерээк өзүм\nкалжырап, жүдөп кеттим. Тынчтык жок, кечинде үйгө келгенде да катыны\nтындырбай көр-жерге жумшай берет. Үстүмдөн тамтык жок. Эзелтен жуулуп\n\f                                                    \n\n\n\n\nкөрбөгөн адырайган, тегирич шымым дал-дал бөлүнүп, кири муздай колдоюп,\nтакымымды кызартып, өйкөп жүрөт. Боз көйнөгүмдүн этек-жеңдери бөлүнүп,\nтуш-тушка самсаалап кеткенинен, кай бир мүмкүн болгон айрыктардын учун\nбири-бирине түйүштүрүп алгамын. Ошентсе да өзгөрүп кеткен жери жок.\nУшул абалымды атасына жеткирээр бекен деген ой менен Василийдин\nбаласына бир күнү ээн алып отуруп, айтканым да бар."
  },
  {
    "id": "55",
    "text": "— Ушундай жүрүп кантип чыдаймын? Эгер эски-ускуңардан кайрылышпасаңар\nмен кетем,— дегемин.\n\nМунун жообун бир күнү тамак ичип отурган кезде алдым. Тамак ортолоп\nкалган кезде, Василий шорпо ичип жаткан кашыгын коё коюп, мурутун бир\nсылап алды да, обочо жерде, тамак ичип отурган мага бурулуп:\n\n— Ала турган акчаңа сенин өзүңө кийим алып берейинби? —деди.\n\nМен аз ойлонгонсуп калып:\n\n— Анда болбойт го,— дедим.\n\n— Неге? — деди, балпаңдап чайнап жатып, токтой калып. Катыны да менин\nжообумду күткөндөй тыңшай калды.\n\nАнда кайта мага жаман болот го,— дедим мен шорпо ичип\nжаткан кашыгымды жерге коюп жатып.\n\nМындан кийин алар мени таштап коюп өздөрүнчө, кобурашып кетти. «Айтор\nэмнеси болсо дагы мен тууралу сүйлөп жаткан чыгарсыңар» деп ойлоп\nотурам. Бир топтон кийин мен жакка жана бурулуп:"
  },
  {
    "id": "56",
    "text": "— Анан Элебес эмнеге сага кийим бербейт? Биз кийимге сүйлөшкөн эмеспиз,\nМакул десең ала турган акчаңа кийим алып берем...— дегендей болду.\n\n— Элебесте жок эмеспи,— дедим да бир аз ойлоно түшүп, артынан: — Эски-\nуску кийим кайрылышам деген убада болбоду беле? — дедим.\n\nМен тууралуу сөз ушуну менен бүттү да, алар өздөрүнчө кетти.\n\nЭмненики экенин билбейм, ушул мүнөттө кызыл эзиле бышкан бир кесим этти\nалдыма коюп кетти. Мындан мурун бирөөлөр: «Орус сойгон эт арам болот, ал\nчокунуп мууздайт, жешке макирөө» дегенин уккамын. Эт алдыма келгенде\nбул сөз эсимде болсо да шек урбай жеп алдым.\n\nБир күнү уйларды короодон айдап чыгып баратып, күтпөгөн бир окуяга туш\nболдум. Кожоюндарым үйдө тамактанып отурган. Мен уйларды короодон\nжаңы эле айдап чыгып бараткамын."
  },
  {
    "id": "57",
    "text": "Ошондо кайдан-жайдан жеткенин билбейм, бир кезде асмандан далпайган\nбир жору тик ылдый шорголоп түштү да мен кыйкырып жеткиче болбой,\nмындай узап, жайылып бара жаткан каздын бир баласын лып этип илип алып,\nшып этип атып чыгып кетти. Мен өксүп калып, өйдө көтөрүлүп бараткан\nжоруга оозумду ачып, аңырайып калыпмын. Терезеден көрүп калышкан\nбелем, Василийдин ачуулуу катыны декилдеп жүгүрүп келди да:\n\n— Немне карабайсың? — деп менин бетимди аткып алчудай болуп, көзүн\nакшыйтып, алдыма какыйып тура калды.\n\n— Жетпей калдым,— деп колум менен ишаарат кылып, жүгүргөн жеримдин\nаралыгын көрсөттүм. Ачуулуу неме эле:\n\n— Ах ты, чорт — деп келип, кулагымдан бурдап алып, тартып-тартып\nжиберди. Колунан бир сапар бошой түшкөндөй болдум эле, кайтып жана\nжетип, желкемден муунтуп, кармап алып дагы бир топ шылып жиберди. Он\nжашар баласы — Петке мени жакшы көрүүчү. Ал өз тили менен:"
  },
  {
    "id": "58",
    "text": "— Эне, урбачы,— деп мени аяп турат. Бизди көрүп, дагы бир кызы, сары\nчачын сексеңдетип жүгүрүп келди. Терезеден бирөө карап турат.\n\nАндан башка менден алары да жок. Чатактан бошонгон соң уйларды алдыма\nсалып алып, күндөгүдөн алыс кеттим. Кечти гана күтүп жүрөм. Бирок мага\nбүгүн күн абдан узарып кеткендей болуп көрүндү.\n\nКүн эртең мененкиден калыңдап, асмандан жылчык көрүнбөй бүтөлүп алды.\nҮшүп кеттим. Күн суук тартып келген кезде, бая күнү жаанда коргологон бир\nтумшук-тун учунда чоң кара таштын түбүнө барып, бир ууч болуп, бүрүшүп\nотуруп алдым. Бутумдун ачылган жерлерин улам этегимди чоюп жаап коём.\n\nКөп болгон жок, береги бир казандай кара булут эңкейип, түнөрүп келди да\nкөк тарс-турс этип, жаркылдап туруп, шатыратып келип, төгүп берди эле бир\nзаматта чөптүн башы жылтырап, суу болуп кетти. Мен баягы таштын түбүнөн\nкозголбой уйларды алыстан гана көздөп отурам."
  },
  {
    "id": "59",
    "text": "Кеч жакындаганда бар уйду жыйнап, үйдү көздөй айдап жибердим да өзүм\nкайра тарттым. Максатым — качмак. Бул тууралуу мурунтан ойлоп жүрсөм да\nбүгүн шертиме чындап бекип алдым. Үй анчалык алыс эмес, көрүнүп турат.\nМенин жүрөгүмдү өйүгөн — жалгыз суу. Суудан өтсөм болгону, ары түн болсо\nда коркпоймун. Бирок суу мурункудан тартылып калыптыр. Тайыз. Шымды\nжоон санга чейин түрүп таштадым да, тобокел деп, кечтим. Адеп киргенде\nбир аз жерге энтиге түшүп барып, жылма таштардан тая-тая четине чыгып\nкеттим. Шыйрагым какшап калды. Ошондон багалекти түргөн бойдон\nшүүдүрүмдө жүрүп отурдум...\n\f                                                    \n\n\n\n\nАйыл жайындагы конгон ордунда экен. Тезек түтүнү быкшып жаткан\nтаанымал, кара үйгө эл орунга отура кирип барсам керек. Отту тегеректей\nотурган көп бүлөө мага жамырап, карай калды. Үйгө кирип отура элек\nжатсам, Элебес:"
  },
  {
    "id": "60",
    "text": "— Э караңгүн эмне келдиң? — деди бетиндеги бырыштарын калың жыйнай\nтүшүп, кабагын чытып.\n\n— Баласыңбы деген ошол атаң көрү... Аз калганда чыдап, айыңды бир жолу\nэле бүтүп келбейсиңби? — деди сырттан Бурмаке.\n\nЭлебес баягы көнүмүш көр жемесине салып, толуп жаткан эле мага тийиштүү\nбирдемелерди айтып жатат. Мен күнөкөр! Кулакты жапырып, тили жок бир\nдудук болдум да калдым.\n\nКөптөн кийин Бурмаке:\n\n— Койчу эми, байкуштун ичкенин аш кылсаңчы? Карыган аюу! — деди. Бул\nсөз мага бир аз бел боло түштү.\n\nБир кезде элдин катары менен мага да бир аяк жарма келди. Кайгылуу, жүдөө\nкабагым менен салбырап барып, аякты колума алдым...\nVI\n\nЖолчулар кыштагында."
  },
  {
    "id": "61",
    "text": "Жолчулар кыштагында.\n\nМындан бир нече күн мурун: «Ар болуштан төрт солдат алынсын. Алынган ар\nбир адамга төрт жүз сомдон акча берилсин» деп үйөздөн, болуш-болушка\nбуйрук тараган эле. Ушундан көп узабай: «баягы Урманбет сол-датка кетмек\nболуптур» деп угуп калдык. Ушунун аныгын билип келем деп, Бейшемби\nКөлгө кеткен.\n\nБейшемби келгенде биз кепеге чөп үйүп жатканбыз. Жанымжан үймөккө\nчыгып, Элебес жерден алып берип турган. Бейшемби түшүп атын байлай\nэлекте:\n\n— Баягы ырас бекен? — деди Элебес, турган жеринде айрысын кармаган\nбойдон.\n\n— Ырас...\n\nЭлебес айрысын чөпкө кынай сайып таштап, Бейшембинин жанына басып\nкелди да эңкейип, кончунан чакчасын алып, өлчөп туруп оозуна бир тартым\nасмайды кагып жиберип:\n\f                                                    \n\n\n\n\n— Кана, кеп урчу! — деди оозун бүйрүп, мурчуюп."
  },
  {
    "id": "62",
    "text": "— Кана, кеп урчу! — деди оозун бүйрүп, мурчуюп.\n\n— Биздин Эрке Сары2 солдатка бир киши бермек экен. Ошого Урманбетти\nжазып бериптир,—деп келатканда Элебес:\n\n— Болуш кармап бериптирби? — деп сөздү бөлүп калды.\n\n— Иши кылып, жакшылар ошону эптүүлөгөн көрүнөт.\n\n— Ал Көлгө кайдан барып жүрөт адам?\n\n— Көп жылдан бери жедеп эриккен соң, быйыл элди көрүп келейин деп, бир\nбашы ооп барып калган окшойт. Ал барган кезде жаңкыдай иш болуп\nжатыптыр.\n\n— Деги, кайсы жерлерде жүрүп келиптир? Бейшемби кырчоодо байлануу\nтурган атын бир карап\n\nалып, бартайган колдорун карсылдатып ушалап койду да.\n\n— Бул жолу ырдыкта, дуңганда жүргөн жеринен чыгып барыптыр,— деп бир\nаз унчукпай ойлонуп калып, артынан мындай деди:"
  },
  {
    "id": "63",
    "text": "— Кеткени менен өзү кетпей элге чаң салып, жаман аттуу болуп кетмек\nболду. Солдатка жазылгандан кийин Караколго барып, келип алып\nжакшылардын атын жыгып минип, бүтүн Эрке Сарыны чаңдатыптыр. Жана\nсол-датка кеткендерге төрт жүз сомдон бермек экен: анын эки жүз элүү сомун\nжакшылар3 олжолоп кетиптир...\n\nМунун баары кийин чын болуп чыкты.\n\nБул мындай болот. Бир күнү Жылуу Булактын боюн-да жакшылар жыйналып\nтоп кылып жатат. Ошол кезде Урманбет Аралдан аркыратып келет да, топтун\nүстүнөн чыгып көсөгөндөй барып, Ыбыке болуштун атын тала-шат. Ал жерден\n«муну кой, уят, башка самаган атыңды алып берели» дегендер болот.\n«Мындан бөлөк атты минбеймин» деп ал карышып жатып алат. Ошенткенден\nкийин, Урманбетти бир тобу жабылып урмак да болушат. Урманбеттин\nырайымсыз түрүн көргөн соң, Ыбыке өзү да чочулап:"
  },
  {
    "id": "64",
    "text": "— Кой, эми бул капырды жайына койгула,— деп башкаларын тыйып коёт.\nУрманбет акем Ыбыкенин тору кашкасы менен зымырап жолго түшөт.\n\nОшол күнү эле: «Урманбет солдатка жазылып келип, болуштун атын\nминиптир» деген кеп, бүтүн Эрке Сарыга тарап кетет. «Эми Урманбетти\nболуштун кусуру урат» деп жорушат. Катын-калачтар болсо:\n\f                                                    \n\n\n\n\n— Капыр, мындайды көргөн эмес элек! Өңгөдөн да ушул болуш акемдин атын\nмингени эмине жакшылык, ырымың кургур? Ушунча болуп, атын минмек\nтүгүл, алдынан кыя баскан жанды көргөн жок элек. Эми анын кусуру урбай\nкоёр дейсиңерби...» деп бир жагынан чуулдатып жөнөйт.\n\nОшондон кийин шашып калгандай Ыбыке дагы:\n\n— Эми бу каапырга теңелип болбойт, андан көрө ал-дап-соолап тезирээк\nкөзүн жоготкула,— дегенге келет.\n\nАйтсак көп, анын бүлүгү тууралуу түркүн-түркүн эле сөздөр угулуп жатты."
  },
  {
    "id": "65",
    "text": "Айтсак көп, анын бүлүгү тууралуу түркүн-түркүн эле сөздөр угулуп жатты.\n\nУрманбет кетээрде Кызыл-Кыяга келип кетти. Кечке жуук эле. Айылдын\nалдындагы суунун боюнда топ бала болуп, ойноп жүргөнбүз. Ошол кезде\nкарагер атчан, сур кийимдүү зыңкыйган бир солдат төмөнтөн чаап келди да\nбиздин үйгө түштү. Мен тааный коюп:\n\n— И, Урманбет келди,— дедим. Беккул экөөбүз жарыша жөнөп бердик.\nАртыбыздан бир аз элтейип туруп-туруп бир кезде Торгойакун да жөнөдү."
  },
  {
    "id": "66",
    "text": "Биз келсек Урманбет үйдө жайланып, отуруп калыптыр. Баягы Урманбет эмес:\nүстүндө сур шинели бар, ичинде төш чөнтөктүү сур көйнөк, бутунда\nкычыраган жаңы, сары өтүк... бар кийими жарашып түптүз, типтик, чарчы\nбойлуу, зыңкыйган, бир сындуу солдат болгон да калган! Баягыда ушул жол\nменен Германияга жөнөткөн солдаттардан түк айырмасы жок. Жалгыз гана\nбашында кыргызча көк көрпө тебетейи бар. Бу жолу алынгандардын баарына\nушундай кийгизиптир. Бул кыргыздан алган солдаттардын белгиси сыяктуу.\nМенин көзүмө Урманбеттин кийимдеринин баары жарашып, алда эмнедей\nкөрүнөт. Өзүнүн көңүлү да көтөрүңкү. Үйдөгүлөр менен мурункудай,\nдулуйбай, ачылып бажырашып отурат. Кыязы, менден мурун да бир топ сөз\nболуп өтсө керек.\n\nМен киргенимди эч ким элең кылбаган сыяктуу. Урманбет гана бир кезде, оң\nколтугунда отурган мага карап:"
  },
  {
    "id": "67",
    "text": "— Садага болоюн, өлбөсөң сен да бир адам болорсуң? — деп колдойгон эби\nжок, салмактуу колу менен жарылып кетчүдөй чебердеп, чекемден ылдый\nкарай сылап койду. Бул сөздү эмне үчүн айтканын мен түшүнгөнүм жок, айтор\nне болсо да ырайымы түшүп турганын сезип, эреркеп, боюм жылып кетти.\n\nБурмаке бир кезде өзүн каптап быкшып турган кезек түтүнүнөн башын\nмындай буруп, Урманбетке карады да:\n\n— Э балакетиңди алайын, болуштун атын минипсиң, ал эмнең? Бирөөнүн\nкаргышына калып жүрбө. «Досуңдан душманың көп» деген. Антпей, тобо\nкелтирип жүр алдыңа! — деди жумшак гана чын ниети менен.\n\f                                                    \n\n\n\n\nБул сөз Урманбетте бир бүркүм сууча даарыган жок.\n\n— Колуман келсе аларга дагы мындан чоңду кылар элем.\n\nБаятан унчукпай отурган Элебес, бу жерге келгенде аралаша түштү:"
  },
  {
    "id": "68",
    "text": "Баятан унчукпай отурган Элебес, бу жерге келгенде аралаша түштү:\n\n— Анан ошончо журттан барып көзөгөндөй Ыбыкенин атын мингениң эмнең?\nЭлдин баары «мындайды көргөн эмес элек» деп, кеп кылып жүрөт. Ошонун\nтүбү өзүңө жакшы болобу?..\n\nУрманбет буга да чым эткен жок. Кайта кайратына келип:\n\n— Мага башка эмес, так ошол Ыбыкенин өзү керек болучу. Атасынын көрү,\nөмүрүмдө өчүмдү бир алдым. Эми колунан келгенин эл менден аябай ак\nкойсун. Мен болсом эрте көрө жүргөн кишимин,— деди.\n\n«Мунусу текебердик болбос бекен» деген кишидей, Бурмаке ойлонуп калды\nда бир аздан кийин:\n\n— Алдыңа кетейин, деги урунуп-беринбей, артыңды байкай жүр. Элдин\nкаргышы деген жаман болучу. Өзүң алыска кетип барасың,— деген болду."
  },
  {
    "id": "69",
    "text": "Урманбет Кызыл-Кыяга бир эле түнөп кетти. Эртең менен эле. Бүгүн күздөн\nкабар бергендей күн суук тар-тып, теректин жалбырактары куюлуп, жер бети\nсөөктөй кубарып, аба салкындап, чыкыроон тартып турган. Мынабу асманга\nтөбөсү тийип тургандай, бийик заңгилди минип турган коюу, кара булут\nтүнөрүп, улам калыңдап, бери карай чабуул жасап эңкейип келет.\n\nУрманбет аттанып алган. Биз тышка чыкканда кошунабыз Байболот, ары\nжактан басып келди да, сол колу менен көзүнүн шоросун сүртүп жатып:\n\n— Кош эми,— деп туурулган колун сунуп, ошо жер-ден таман ообой туруп\nжана: — Эми качан кетесиңер?— деген суроо берди.\n\nУрманбет көчүгүн козгоп, оңдонуп отуруп жатып, дагдайган, кең көкүрөгүн\nжогору көтөрүңкүрөөк коюп, кайраттуу көзү менен кыраандай алыска карап\nкалып:\n\n— Ушундан Караколго барар менен жөнөтөт,— деди.\n\nАтын камчыланып, эми жөнөй берерде, каргылданган үнү менен Бурмаке:"
  },
  {
    "id": "70",
    "text": "Атын камчыланып, эми жөнөй берерде, каргылданган үнү менен Бурмаке:\n\n— Кош эми, алдыңа кетейин, кудай оң жолуңдан берсин! — деп карыган\nкөзүнөн сымаптай мөлтүрөп, бетиндеги бырыштын изи менен кулап келе\nжаткан жашын жолдон тосуп алып, чертип жиберди.\n\f                                                   \n\n\n\n\nУрманбет кайрат менен атын бир камчылап алды да жолго түштү.\n\nЖогору бара түшүп, бир тумшуктан бурулуп кетип, ошо бойдон өмүрлүккө\nжоголгондой болду. Мен элден жалгыз калып, анын карааны жоголгуча\nжаңкы жерде таман ообой карап турдум да, көрүнбөй калгандан кийин бир аз\nтуруп-туруп, үйгө кирип кеттим.\n\nТүшкө жакын, чегедек жүктөп келебиз деп, күрөң өгүзгө учкашып алып,\nБейшемби экөөбүз тоого кеттик. Сайда кетип баратып, адатындай зоңкулдап,\nБейшемби ырдап коёт. Мындай чыкса кайталап ырдай берүүчү бир ыры бар\nэле. Бул менин да кулагыма сиңип калган:\n\nСулууну сулуу дейт экен,"
  },
  {
    "id": "71",
    "text": "Сулууну сулуу дейт экен,\n\nСулууң да сулууң курусун.\n\nСуктантып жанды жейт экен,\n\nЖакшыны жакшы дейт экен,\n\nЖакшың да жакшың курусун,\n\nЖалбартып жанды жейт экен...\n\nБейшемби ушул ырын айткан сайын мен, жакшылар тууралу соңку үч жолдун\nмаанисине түшүнө албай «жалбартып жанды жейт экен» дегендин себеби\nэмне деп, ойлонуп калаар элем.\nVII\n\nКыш. Чилде түшүп, аяз барынча күчөп турган кез. Биздин үй жата элек. Бирок\nтүндүн далайы болуп калды. Көп бүлөө бир үйдө коломтону тегеректеп араң\nсыгылып отурабыз. Менин бир тизем отко жетпей бүктөлүп сыртта калды.\nУшундайда мына булар малдаш ур-бай эле отурсачы! Башарин попоросту\nдайым катынынан жашырып, биздикине келип тартчу. Мына мында\nбашкалардан жогору болуп уңкуюп ошол да отурат.\n\n— Кыргыздын үйүнө кирсе кишинин алды жылып, арты муздайт экен,— деп\nкоёт."
  },
  {
    "id": "72",
    "text": "— Кыргыздын үйүнө кирсе кишинин алды жылып, арты муздайт экен,— деп\nкоёт.\n\nЭне-атасынын эбак өлгөнү менен иши жок. Бекдайыр байкуш, берегинде көз\nжашын көлдөтүп, кардына бирдеме сурап отурат. Эң кичүүбүз ушул. Мындан\nбашкабыз аз да болсо, бирдемеге түшүнүп отурган сыяктуубу\n\nЖанымжан жеңебиздин (Бейшембинин зайыбы) кыялы башынан ошондой\nэле:\n\f                                                   \n\n\n\n\n— Ыйлаба, көзүң аккыр! Утур эле сага берип отургандай мында толуп\nтуруптурбу? — деп оттун табына кызып турган ысык кычкач менен\nБекдайырды шыйрак-тан ары салып калды. Ал чочуган бойдон аткып, бутун\nтартып алып, чаң этип, ачуу дабыш менен бакырып жиберди.\n\n— Алда караңкүн ай, Каныша4 өзү өлбөй эле, мени тирүүлөй бир бейпайга\nсалып кеткен турбайбы, кокуй!— деп кейип Жанымжанга карады Бурмаке."
  },
  {
    "id": "73",
    "text": "— Ыгы жок киришпей отургулачы ары! Булардын ата-энесин мен карызыма\nбердим беле? — деп, Жаным-жан суук жүзү менен кайра атырылды.\n\nАнсыз ичи бышып тура албаган, ушундай эле чыр-чатакты күтүп тургандай,\nэзелтен кайгы менен үйүр Элебес бир жагынан илип алып:\n\n— Караңгүн ай, катыгүн ай...— деп ого бетер ырбатып жүрүп кетти.\n\nСуук ырылдап турган колтугунун тешигин кымтып коюп, бүрүшүп, ыйлап\nотурган Бекдайырды көрүп, жаны ачыгандай Башарин:\n\n— Ай, байкуш! — деп акырын гана унчугуп, башын чайкап, бурулуп кетип,\nартында турган сынык каш ээрге карады."
  },
  {
    "id": "74",
    "text": "Башариндин ушул көрүнүшү биздин оор абалды түшүндүргөндөй эле. Бирок,\nбул анын сөз жүзүндөгү гана «боорукерлиги» го. Болбосо ушунчалык бай\nтуруп, бир кайыры тийбейби? Биз жайды-кыш дебей Башариндин бар\nжумушун бекер кылып беребиз. Жазында чөп үйгөндө, кош айдаганда,\nкышында короодон кар тартканда мен атка минип берем. Ала жаздай\nмузоосун кайтарам. Ошончолук эмгегим сиңсе да бир эскисин берген жан\nэмес. Быйыл гана баласынын бир кайыш курун көпкө асылып жүрүп, араң\nколго түшүрдүм. Аны да бир далайга сүйрөп, атасына кеңешип туруп анан\nберди."
  },
  {
    "id": "75",
    "text": "Жанымжан болсо жайдыр-кыш дебей декилдеп, таң заарынан туруп барып,\nмунун уюн саайт. Жетимиш-сексен уй сааш оңойбу? Ушунун көбүн сааган\nЖанымжан. Уй сааганда болсун, жана башка ар кайсы жумуштарда болсун,\nбул арада Жанымжанга тең келген эч ким жок. Бул жагынан Башаринге\nжаккан. Уюн саап бергенде анын берери — машинадан чыккан көк кашка сүт.\nУшул бир чака сүт үчүн кай жеринен жазып калаар экенбиз деп, бир\nЖанымжан эмес, баарыбыз анын көзүнүн агы менен тең айланып, самаганын\nкылып берер элек. Минтпеске арга жок. Анткени, бир үйдө каптаган топ\nбүлөөнүн ачтан өлтүрбй жанын алып калып отурган ушул бир чака сүт эле.\nБир чака сүткө бир чака суу кошобуз, ал эки чака айран болот. Оокат!..\n\nБашариндики быйыл Жанымжандын кызматына тоюп, анын баласы —\nЖумабекке бир эски бешмант бер-ген. Бирок бая күнү келини Жанымжан"
  },
  {
    "id": "76",
    "text": "менен бирдеме-ден улам уруша кетип, анын ачуусу менен Жумабекти\nталаадан кармап алып, чыңыртып басып туруп, бешмантын кайра сыйрып\nкеткен.\n\nЖатар кез болду. Биз алты жетим бир жатабыз. Бизге төшөк салганда эч\nкимдин кабыргасына бата турган деле неме жок. Алдыбызга күндөгү көнүмүш\nкара кийизди жая салып, үстүнө бир жаман жуурканды таштай коёт. Бар\nболгону ушул. Эми башыбызга жеткен күнү тердик, желдик, тийип калат да,\nжетпеген күнү бу да жок.\n\nЖаттык. Төрдө жаткан бирөө бат эле корулдап уйкуга кетти. Тышта кутурган\nбороон карды челип, ыргы-тып турат. Жел бардык күчүн жыйнап келип\nурганда, жаман үзүк делпилдеп, үйдүн жыгачтары кычырагандай болот,\nирегеде чийдин бир жыртыгынан эрегишкендей борошо кирип, айдап алган\nкарды коломтого чейин буркуратып таштап турат."
  },
  {
    "id": "77",
    "text": "Беккул кереге жак четте жаткан. Ал да үшүгөн белем, бир кезде буту-колун\nжыйнап, бүрүшүп, бери жагына оонап жатты. Ошол мезгилде түнкү бороонго\nкошулуп, алыстан бир коңгуроо дабышы безеленип келе жаткандай болду.\nДабыш улам жакындаган сайын катуулап келе жатат.\n\nЭлебес сак жаткан белем:\n\n— Кокуй, жетип калды! — деп ыргып туруп, караңгыда керегеден бирдеме\nиздеп жүрүп, кайсалап жүрүп мени ойготту.\n\nАңгыча болбой, бу жерге келип калганбы:\n\n— Оо, Чодон! Оо, Элебес! — деп бирөө жолчуларды катарынан кыйкырып\nойготту да, өзү токтобой зуулда-тып айдап кете берди.\n\nЧыла жыттанган караңгы кепеде токулуу турган даяр аттарды мине коюп, биз\nда кечикпей жөнөдүк. Мен Бурмакенин чапанын чубалтып, тонумдун\nсыртынан кийип алгамын. Аттанганда этеги бутумдун учуна оролуп калды."
  },
  {
    "id": "78",
    "text": "Ушундай калайман түшкөн караңгы, бороондуу түндөрде кулактын курчун\nалып, алда кайдан ызылдап келе жаткан коңгуроонун тириде жок, ачуу\nдабышы шордуу жолчулардын жүрөгүнө далай тийген. Аларды таттуу\nтөшөктөн уйпалап, далай ойготкон!..\n\nКетип калган почтого сабап отуруп, ашуунун түбүнөн жеттик. Эми саал\nкечиксек, көргүлүктү ошондо көрмөк экенбиз. Кар найза бою түшкөн.\nМындайда почтонун аттарын чубатып кошот. Күндөгүдөй кылып,\nаттарыбызды чананын алдына дароо кошуп жиберип, жөнөп бердик.\n\f                                                     \n\n\n\n\nАтаңдын көрү, кыянат арам, почтонун өз аттары деле ойноп чыгып кеткендей\nэкен. Көрчү, алдында барат-кан бизди тепсеп кеткени жүрөт. Амал жок,\n«Улуктун иши — кудай иши», улук кылган соң чара барбы?"
  },
  {
    "id": "79",
    "text": "Ашуунун орто ченине келгенде Элебес минген тору бышты кашайып туруп\nалды. Бул шордууну Бейшемби бүгүн Башариндин көпөсүн тартам деп минип\nбарып, курутуп келген. Муну көргөндөн кийин почтого барат-кан төрө\nчанадан ыргып түштү да, Элебести чакырды. Элебес чанадан атын чыгарып,\nкарга сорок-сорок сайылып төрөнүн жанына келгиче, ал бир жорук\nбаштоочудай колун эптүүлөп, оңдонуп турду...\n\nЧакыргандагысы ошол экен: Элебести аттан калпактай учурду да, жаңы\nжааган терең карга будалап, кечикпей узунунан салды...\n\nПочто келгенде жолчулар кечигип, же ашуудан аты тартпай калса төрөдөн\nкөрө турган сыйы башынан ушул. Бул жолчулар үчүн түбөлүк турган бир\nзакон сыяктуу эле. Кечээ күнү Назыр бучук да жаман аты менен барып\nтөрөдөн таяк жеп кайткан.\n\nБиз ашуудан почтону чыгарышып, таңга жуук кайттык.\n\nУшунун эртеси бир кырсык болду. Күн бешим убак эле. Бир кезде кошунабыз\nБайболот:"
  },
  {
    "id": "80",
    "text": "Ушунун эртеси бир кырсык болду. Күн бешим убак эле. Бир кезде кошунабыз\nБайболот:\n\n— Э кокуй, Бейшемби, биздин уй менен силердин уйду Көлгө5 кууп кеткен\nтурбайбы! — деп алактап биздикине кирип келди.\n\nБайболот кырк чамасында, куйтуйган гана бекенек, чымыр киши. Чоң\nачылбаган, бүтүйгөн, чылк каштуу көзү бар. Жүз камчыласа чым этпеген,\nказысы көнөчөктөй бир кашка айгыры болучу. Мунун «күлүктүгүн» ошондон\nбаамда: кээде, баласын урам деп айгырын минип алып кубалаганда, жөө\nнемеге жетпей калуучу."
  },
  {
    "id": "81",
    "text": "Жаңкынын жөнү мындай экен: Мындан бир нече күн мурун Жылуу булактын\nоюнда өңчөй зөөкүрлөр бозо ичип отуруп мастыктан чатак чыгат. Чатак\nтышта баш-талат. Карымбай деген бир байдын баласы атчан барат-кан\nбирөөнү чокмор менен көк желкеден ары берип калат. Ал ошол түнү кечке\nжатат да, жылдыз толгон кезде жан берет. Муну өлтүргөн жигит, биздин эл —\nБоордон, өлгөн жигит Жапак уруусунан болот. Ал өлөрү менен кун алабыз\nдеп, бүтүн Жапак аттанып, таң аткыча Боордон жылкы тийип чыгат. Эртеси\nэки жактын эл билермандары баш кошуп, сүйлөшүп, бүтүм чыгарат. Боор кун\nүчүн түтүнгө бир карадан бермек болот. Чатак ушуну менен аяктайт. Бүгүн\nбиздин уйду талаадан кууп кеткендин мааниси да ошол экен.\n\f                                                   \n\n\n\n\nБайболот жаңкыдай деп кирип келгенде, Элебес насыбай ийлеп отурган жан\nаягын кармаган бойдон:"
  },
  {
    "id": "82",
    "text": "Байболот жаңкыдай деп кирип келгенде, Элебес насыбай ийлеп отурган жан\nаягын кармаган бойдон:\n\n— Эмне дейт, катыгүн?! — деп көзүн чоң ачып, Бай-болотко тикийип, отурган\nжеринде катып калды.\n\nЖайды түшүнгөндөн кийин Бурмаке:\n\n— Жалгыз уйга көз арткыча балаңдын күнүн көрбөй кал! Жетимдердин убалы\nуктатпасын, арамдар! — деп жер-жеберине жетип, каргап-шилеп коё берди.\n— «Эки дөө кагышса, орто жерде кара чымын кырылат» болуп, тоюп\nсемирген арамдардын кесепети бечара карыптарга тийчү болду...\n\nБул тууралуу биздин бир тыйынча жазыгыбыз болбосо да:\n\n— Окшошкон салыктар, эми отургула, кудай силерге берди! — деди\nЖанымжан. Бул сөздү кимге көздөп жибергени белгисиз, айтор жетимдердин\nбаарына орток айтылгандай болуп туюлду.\n\n— Алда караңгүн ай, катыгүн ай. Карап эмне турбадыңар? — деп таяк жеп,\nалгандан кийин басылып жат-кан күчүктөй кыңылдап, Элебес өзүнчө кетти."
  },
  {
    "id": "83",
    "text": "Байболот кирип келип, эшиктин алдында турган бойдон жер карап бир топ\nойлонгонсуп калды да:\n\n— Атасынын көрү, мен кайсы аялуу кул элем, бу көрөкчө ошолордун колуна\nбарып өлүп берейин,— деп күүлөнүп чыгып кетти. Ал чыгып кетээри менен\nбир аз туруп:\n\n— «Жатып өлгөнчө атып өл» деп сен да барсаңчы Бейшемби — деп, Элебес\nтуурасынан Бейшембиге бир карап алып, кайра жактырбаган кишиче мойнун\nбуруп кетти.\n\n— Барам. Барбаганда силер эми мында менин кулак-мээмди жебей тынч\nкойгон турасыңарбы? Андан көрө...\n\nБейшемби уйдун артынан Көлгө чейин кууп кетти. Бирок арадан бир-эки күн\nөтпөй: «Бейшемби Көлгө барып, уйду талашам деп таяк жеп калыптыр.\n\nСен кайдан чыккан тентексиң деп жакшылар, бир тобун тукуруп ургузуп\nкоюптур» деген кеп угулуп калды.\n\n— Мына, ээрчиген бир кишиси менен Бейшемби бүгүн өзү да келди. Ал баягы\nайтылуу Карабай старчын. Дагы эмне балээ менен келди экен?"
  },
  {
    "id": "84",
    "text": "Уйдун тарыхын айтып бүткөндөн кийин, бир аз туруп Бейшемби:\n\f                                                   \n\n\n\n\n— Он беш сом чыгым түшүптүр, эми кайдан таап бердик? — деп Элебеске\nкарады.\n\n— Эмне чыгым ботом? Чыгымын кечээ эле бербедик беле? Дагы эмне балээси\nчыккан!\n\nБурмаке эч кимдин өңүнө карабай өзүнчө кобурап:\n\n— Айтор жакшылары кургур чыгымдан көз ачырбас болду го. Жетимдерди\nэптеп, алдап-соолап отурган жалгыз уйду кууп кеткени аз келгенсип, эми\nэшиктеги жалгыз чолокко көз артып калганбы! — деди.\n\nТөрдө, жаман шырдактын үстүндө отурган чекир көз старчын колунда\nэрмектеп, сындырып отурган жалгыз тал куурайын отко таштап жиберди да,\nБурмакеге жооп берчүүдөй оңтойлонуп келип:\n\n— Ээй, байбиче, журт менен бирге көрүш керек. Журттун ынтымагынан чыгып\nболобу,— деди салмак менен гана көптү көргөн, эстүү киши болуп."
  },
  {
    "id": "85",
    "text": "— «Ынтымак» деп жүрүп да сыйпалып бүттүк. Ырамат, чыгымын улугу бир\nсалса, жакшылары эки эсе кылып отуруп, мындагы элдин аягына да чыкмак\nболду. Биз эми кайда барып баш калкалайбыз... Кайда барып күн көрөбүз? —\nдеди Бурмаке нааразы көзү менен старчынга жалт-жалт карап алып.\n\nЭртеси, чөп чаап берүүгө чыкса алып берейин деп чыгымдын акчасын издеп,\nБейшемби таң заары менен Василийдикине аттанып кетти. Старчын илээшип\nай-дап алды.\nVIII\n\nМал көккө тоюп калган кез. Төрт-беш түтүн жолчулар кыштагынан ташынып,\nилгерки жайытына барып конгон. Бир Карпыктыкынан башкасы чогуу бир\nжерде.\n\nКарпык — Кызыл-Кыядагы элдин байы, башынан ушунда байыган адам. Жаз\nболсо дайым элден бөлүнүп, жалгыздап барып конуучу. Жолчулар менен\nмурунтан"
  },
  {
    "id": "86",
    "text": "ынтымак кошуп көргөн жан эмес. Карпыктын өзү кырк-тын ары жагына\nкеткен, чокчо көк-ала сакал, көзүнүн ары жагынан арамдыгы көрүнүп турган\nсүйкүмсүз, түк-сүйгөн сары киши. Түсүнө караганда «адамга жакшылыгы жок»\nдеп жоругудай неме. Эл муну «ач көз Карпык» дейт. «Кымызын элден\nкызганып барып ошондой конот» дешчү. Бир эсептен элдин айтаары да жөн\nэле. Өзү эл-ден обочо конуп, бээлерин байлап салып, күндө эки чанач\nкымызды артынып алып, ары түштүк жерге, Кар-кыра жарманкесине сатып\nкелүүчү.\n\f                                                   \n\n\n\n\nКезек-кезек Карпыктыкынан кымыз ичебиз деп барган жолчунун катындары:\n\n— Капыр, ырымың кургур, жаңкы, мисирейген кем-пири качан болсо чыныга\nкуят,— деп келишчү.\n\nДеги чанда бир болбосо мында көп баруучу да эмес. Кызыл-Кыяга келген бий,\nболуш, улук, жасоолдор гана ушунукунда болучу.\n\nБул тура турсун."
  },
  {
    "id": "87",
    "text": "Бул тура турсун.\n\nБир күнү эртең менен бирөө төмөнтөн түрсүлдөтүп, биздики жакка бастырып\nкелди да:\n\n— Элебес, барсыңбы? — деп үн салды.\n\n— Бар.\n\n— Эмесе бүгүн бир киши бер!\n\n— Эмнеге?\n\n— Чоңкол6 келет экен. Жол оңдотот дейт. Төмөн жакта жөн эле кыйратып\nкеле жатат.\n\n— Эмне болуп?\n\n— Караколдон улук өтөт экен. Бол тез! — деп, атчан калганын айтпай\nбастырып кетти.\n\n— «Чоңкол» деп укканда Элебестин мурунтан үшүгөн жүрөгү зырп эте\nтүшкөндөй болду. Өзү сыр бермек-сен болсо да, түсү көрсөтүп турат."
  },
  {
    "id": "88",
    "text": "«Чоңкол» — кыргыздын коюп алган аты. «Чоңкол», «стражник» дегенди коюп\nэле, кийин, «Чоңкол» деп кет-кен. Чоңкол десе бүтүн Каракол үйөзүнүн жаш\nбаласына чейин билет. Аның Чоңкол десе, Чоңкол эле чиркин: эки колу\nтокмоктой болуп, чүйлүсү казыдай буртуйган, муруту чычайып, көзү кутурган\nиттей кыпкызыл, сүрдүү келген, очойгон чоң орус эле. Бирок бул жеке колу\nчоңдугунан эмес, элди, көптү урганынан «Чоңкол» аталган.\n\nКүн шашкеге көтөрүлүп калган. Бурмаке бир кезде:\n\n— Кокуй, Элебес, Чоңкол келип калыптыр! — деп, териге ашаткы төккөн\nаякты боз-ала кылып кармаган бойдон бөкчөңдөп, ашыга кирип келди. Үйдөн\nкөрүп турабыз. Топ Карпыктын үйүнүн жанына жыйналып жатат. Элдин\nичинде Чоңкол жана бир топ жасоол, элүү-башы, старчын сыяктуулар жүрөт.\n\f                                                   \n\n\n\n\nЧоңкол ачуусун сыртына жыйнап, каарданып, элди аралап, сөгүп жүрөт. Бир\nкезде:"
  },
  {
    "id": "89",
    "text": "Чоңкол ачуусун сыртына жыйнап, каарданып, элди аралап, сөгүп жүрөт. Бир\nкезде:\n\n— Сенин кишилериң кана? — деп бирөөнө кекетип, омуроолоп келди.\n\nБул Тогузбай айлынын старчыны эле. Колун сермеп, бирдеме деп жооп\nберген болуп жатат. Ага болбоду, Чоң-кол акем атчан туруп, жогору болуп,\nкериле түшүп, басып-басып жиберди да аны таштап коюп, ошол замат жана\nбирине жетти. Арачалаар жан жок, таяк жегендер эринен качкан катындай\nкорголоп, башын качырып жүрөт.\n\nЭлебес үйдүн ичинде жыртыктан шыкаалап турган. Бир кезде жыртыктан\nмындай болуп, мага карады да:\n\n— Сен барчы,— деди."
  },
  {
    "id": "90",
    "text": "— Сен барчы,— деди.\n\nМен барып, жеткен кезде Чоңкол жыйналган топту койдой айдап жөнөп\nкалган. Эл ошондон эле даңгыр жолго түшүп, жолдун ташын терип, кетмен,\nкүрөктөрүн сүйрөп, жол оңдоп кирди. Жайпап жүрүп отуруп, Кызыл-Кыянын\nтак түбүнө келгенде, эл ушунда убадалаш-кандай туш-туштан агып,\nжыйналып бир берди дейсиң... Пай-пай, бүтүн бир үйөзгө караган жан калган\nэмеспи, кандай.\n\nАрытан шыдыр келип, ушу жерге жеткенде көпкө токтотту. Аңырайган, суу\nжеген аңдарды толтура албай түшкө чейин буйдалдык. Тыным алуу деген\nжок, Чоңкол сырттан багып, аңдып жүрөт. Бирөөнүн баш көтөргөнүн көрсө\nкутурган карышкыр тийгендей кылат. Торгойакун экөөбүз жүгүрүп, этегибиз\nменен топурак ташып жүрөбүз. Бирөөлөр: «баш көтөрбө, Чоңкол карап\nтурат» деп коёт бири-бирине. Бир жерде чымды бырт-бырт сайып жатса, эми\nбир жерде сом темирлер чакылдап, төөдөй таштарды кулатып жатат."
  },
  {
    "id": "91",
    "text": "Ушул убакта Чоңкол атын баса бир камчылап алды да топтун ичинен бирөөнү\nкөздөп качырып калгандай болду. Эл жарыла берди. Ошондоң качырып\nбарып, эл-Дин ортороок ченинде бешмантчан, чыкыйып турган бир кызыл\nжигитти, токмоктой колундагы муздай камчы менен басып-басып алды. Жигит\nсынып бараткан чыбык-тай кайкалай түшүп, мындай качып чыга берди. Эл\nаны көргөн соң, күрөктү баса-баса сайып тез кыймылдап, жабар-жубур болуп,\nзаматта тириле түштү.\n\nБул унуткарылып калган кезде, биздин этегибизге топурак салып берип\nтурган жигит, чым сайып жатып, жанындагыга кыйгачынан карап коюп:\n\n— Жармадан бир кылт этип алсак кантет? — деди астыртан шыбырап.\n\n— Саатыңды кой айланайын! Бир аяк жарма жутам деп, Чоңколдун камчысын\nжегидей алым жок,— деп жооп берди берки."
  },
  {
    "id": "92",
    "text": "Чоңкол элди ылдамдатып, айдап салды да өзү береги бир эл тегиз көрүнө\nтурган дөңгө түшүп алып, атын бирөөгө карматып коюп, тамак ичмек болду.\nЭки киши таманы жерге тийбей эбелектеп, жагынып, тамак ташып жүрөт. Өзү\nкыргыздын тамагына көнүп .алган. Алдына килкилдеген козунун эти, кымыз,\nбоорсок дебей жайнап келди. Жалгыз өзү тарпка конгон жорудай ээн-жайлап\nотуруп алып, элди карап, мурутун кайра сылап коюп, ширин тамактарга оозун\nагытып жатат. Мен топурак ташып жүрүп, көзүмдүн кыйыгы менен карап\nкоём. Чоң-колдун алдында жайнап турган тамактарды көрүп жана\nкызыктырып жеп жатканына чыдабай шилекейим түшүп кетти."
  },
  {
    "id": "93",
    "text": "Бешимде Кызыл-Кыянын ары бетин аштык. Бул жакта көп анчалык аң, суу\nжеген жерлер жок экен. Ошондуктан жолдун ташын гана терип, илгери карай\nшыдыр жүрүп келебиз. Торгойакун экөөбүз жыңайлак элек, ушул жерге\nкелгенде ташыркап, жадап калдык. Таманыбыз ысып, жерди көргүсү келбейт.\nЭми мындан ары сүйрөбөсө жүрө алар эмеспиз. Качалы деп акыл кыл.\n\n— Макул,— деп ал менин сөзүмө кошулду. Болжошкон жерге келгенде\nэкөөбүз элдин артында\n\nкалдык. Эл жайнап, дөңгө чыгып барат, биз эңкейип, жолдун ташын терген\nболуп элден улам кийиндеп, калып отурдук. Эл дөңгө жуп чыгып, ары карай\nашып кеткен кезде биз ошол кабакты бойлоп, төмөн карай кирип кет-тик. Эл\nкөрүнбөй калган. Жүрүп отуруп, көптөн кийин бир тумшуктан айланып келип,\nкайра жолго түштүк."
  },
  {
    "id": "94",
    "text": "Ошондон чыгып, күн батаарда Кызыл-Кыянын бери бетине араң эңкейдик.\nЖолду ката калдырап бараткан киречилер. «Соп-соп» деп кыйкырык-сүрөөн\nменен кыядан чыга албай жаткан өгүз арабалар..."
  },
  {
    "id": "95",
    "text": "Ал күнү үйгө жетпей, Кызыл-Кыянын түбүндө бир тааныш үйгө конууга туура\nкелди. Эртеси мындан чыгып келе жатып, жолдо Бабайдыкына (орус\nАбышканыкына) тие кетейин деген ой менен мен барып, так жумуш-тун\nүстүнөн чыктым. Бабайдын кемпири короосун күрөп жатыптыр. Мындай\nучурлар көп туш келе бербейт! Кубанып кеттим. Жумушту көргөн соң баатыр\nболуп, түз эле короого шып кирип бардым эле, алы кетип, калжырап турган\nкемпир, оюмду түшүнө койгондой күрөгүн мага бере салды. Ал кыргызча, мен\nорусча жалгыз ооз билбесем да, бири-бирибиздин оюбузду башынан\nтүшүнөбүз. Кем болгондо бир жумадан бери жыйналып жат-кан малдын\nтезегин күрөп болуп, кардымды кампыйтып, көңүлүмдү жайлап алдым да,\nжалган түштө үйдү карай жол тарттым...\nIX"
  },
  {
    "id": "96",
    "text": "Кызыл-Кыя — тогуз жолдун тоому. Чыгыш жагы — Каркыра, Жаркент, бери\nжагы — Каракол, Ысык-Көл. Ошондуктан кайдагы жем издеген Чоңколдой\n\f                                                    \n\n\n\n\nстражник, пристав, песир, бий, болуш дебей кезек-кезек ушундай жыйналып,\nбаш кошуп алып жемге тоюп жата беришчү. Андан башка дагы, дайым ушул\nарада жүргөн, жол тоскон он, он беш жасоолдор бар. Булар кадимки\nболуштун жасоолу эмес, эки ийнинде жаркылдаган пагону бар, шарактатып\nкылыч асынган, кызыл тебетей жасоолдор... Муну «Кеңсалар жасоолу» дейт.\n«Кызыл чок» деп да аталуучу. Анткени, кеңсалар жасоолунун пагон тагып,\nкылыч асынгандан башка да бир белгиси — кызыл тебетей кийет. Булар\nКараколдон дайым ушул араларда жатып, жол тосууга, качкан-бозгондорду\nкармоого, тентекти тезге салып, бузуктарды «түзөтүүгө» дайындалып кел-ген\nнемелер."
  },
  {
    "id": "97",
    "text": "Ооба, түзөтүп жатат! Дүйнөдө ушул Кызыл-Кыядагы кызыл чоктордой\nбейпилдикте жыргап жаткан жан бар болду бекен?!\n\nКызыл чоктордун кесиби ошол, алар ээн жердин карышкырындай кутуруп,\nары-бери өткөндү талап, тал түштө маңдайга чабуул жасап келе коюп, азык-\nтүлүгүн артынып, жумушка түшүп бараткан бирин-серин кедейлерди кармап\nалып, атын минип, ээр токумун өзүнө жөө көтөртүп, жакшы камчысы болсо\nтартып алып, эрмектеп, ойноп жата беришчү. Ошентип, айда дээр ажа, кой\nдээр кожо жок, өзү бий, өзү кан болуп, бечера карыпты ыйлатып, той\nтүшүрүп, канга тоюп, семирип жаткан жасоолдор...\n\nЖасоолдордун ичинде аты чыккан Бала Курман, Чоң\n\nКурман дегендер болор эле. Бирөөлөр көзү жокто Бала Курманды «Жинди\nКурман» дешчү."
  },
  {
    "id": "98",
    "text": "Курман дегендер болор эле. Бирөөлөр көзү жокто Бала Курманды «Жинди\nКурман» дешчү.\n\nБала Курман деген чарчы бойлуу келген далылуу, көздөрү кутурган иттей\nалактап, кан жая берүүчүдөй кыпкызыл бетинен митаамдыгы ташып турган,\nтириде жок тентек, шок жигит. Бул ат жыгып мингенде өзгөлөрдөн бөтөнчө\nбир өнөрү башка жасоолдорчулап, бирөөнү тизгиндеп туруп, «Түш аттан» деп\nкажылдашып отурганыңды билбейт. Чаап келе жатып, алдында кетип\nбараткан адамга:\n\n— Ой, жаның болсо бир жагыңа ооп кал, ооп кал!— деп алда-кайдан\nкыйкырып келер эле. Эгер ат көңүлүнө жагып калса, ал аттын да, ээсинин да\nшору кайнады дей бер — оңой менен кайра бербейт. Бир болсо парага\nшыкалып туруп анан берет.\n\nБала Курмандын Караколду көздөй кетип баратып, бир күндө он беш ат\nжыгып мингемин — деп, кеп уруп отурганын уккамын."
  },
  {
    "id": "99",
    "text": "Ушул бир күнү Башариндики жактан бирөөнү ээрчитип, чапкан бойдон биздин\nайылга келди. Жанындагы киши бизге тааныш — биздин айылдын старчыны.\n\f                                                   \n\n\n\n\nАттарын күшүлдөтүп, энтиктирген бойдон үйдүн жанына келип токтоду да,\nтыштан унчугуп, Бейшембини чакырып алып, адегенде эле:\n\n— Бүгүн үйүңдү Ийри-Сууга көчүрүп барып тик! — деди Бала Курман\nчакчырылып. Кеңсалардын жасоолдору качан болсо ушундай өкүм келет!\n\nЭлебес үйдөн туруп:\n\n— Эмнеге ботом? — деп үрпөйө түштү эле:\n\n— Каркырага алтымыш үй тиктирилет, үйөздөн буйрук келди,— деди Бала\nКурман ого бетер чакчырылып, артына кеткен кылычын оңдоп.\n\n— Өзүңөр билесиңер, көчүрүп жеткиргендей менде жалгыз аттан башка туяк\nбарбы, айланайындар! —деди Бейшемби, Бала Курманга бир карап,\nстарчынга бир карап жалдырап.\n\nБала Курман жаңкыдан катуулап, Бейшембини теше карап:"
  },
  {
    "id": "100",
    "text": "Бала Курман жаңкыдан катуулап, Бейшембини теше карап:\n\n— Аныңда биздин жумуш жок, жеткир деген соң, жеткиресиң,— деди.\n\n— Деги эмне кылат экен?\n\n— Германияга жөнөгөн солдаттар түнөп өтөт. Кара-колдон улуктар келет...\n\nЭми болбой турган жагына ала электе, бирдеме болуп, ийип калаар бекен\nдегендей:\n\n— Кагылайындар ай, эми толуп жаткан чунак жетимдерди кайда\nкалкалайбыз? — деди Бурмаке кемпир, алаканын күнгө далдаалап, көзүнүн\nболор-болбос шооласы менен жасоолго шыкырайып туруп.\n\n— Оо, кокуй, жетимиңде улуктун эмне жумушу бар? — деп старчын туурадан\nчыкты.\n\nБала Курман беркисин ээрчитип алып:\n\n— Бол, тез! — деп жөнөп кетти да Байболоттукун карай тартты. Үйүнүн\nалдына барып, атынын башын тар-тып, токтой калып:\n\n— Ким бар үйдө? — деп үн салды. Алар кеткенден кийин Бурмаке:"
  },
  {
    "id": "101",
    "text": "— Ким бар үйдө? — деп үн салды. Алар кеткенден кийин Бурмаке:\n\n— Арамдар, биздин жаман үйгө жармашкыча, Карпыктыкын эмне албайт?\nАнын биздей толгон бүлөөсү да жок,— деди өзүнчө.\n\f                                                    \n\n\n\n\n— Жарабаган кепти кыласың да. Карпыктыкын да алуучу беле, кудайдан\nбашканын баары колунан келип турган кишиникин? — дейт Элебес эстүү\nкиши болуп.\n\nБу жерден солдат өтөөрү да чын эле. Жолчулар мындан төрт-беш күн мурун\n«Караколдон Жаркентке солдат өтөт экен» деген кабар менен бирин-серин\nмалдарын ар кайда тыгып, аттарын токойго бекитип, бүлүнүп жүрүш-көн.\n«Эми эмне болор экен? Баякыдай болбос бекен?» — деп, эл үрпөйүп, чочулап\nтурушкан. Ары-бери чапкылап жүргөн бирин-эки кызыл чоктордон сурап\nкоюшат. «Мал, жанга тийбес бекен» дешет."
  },
  {
    "id": "102",
    "text": "Ушунун кечинде, Карпыктын үйүнүн жанындагы көк майданга жыйырма-отуз\nкиши жыйналып, топурап жатты. Жайкы момураган коңур кеч. Береги\nБашариндин тоосунда дүкүйгөн ак булут чокмороктоп, уюп турат.\n\nТоптун ичинде,- казысын челкейтип, жапактан чыккан Байзак болуш менен\nбиздин Ыбыке жүрөт. Байзак удаасы менен алты жыл болуш болгон адам.\nМынабу топту аралап, эки ийниндеги пагондорун жаркылдатып, шапкасын\nчакыйта кийип, чочконун кылындай тикий-ген катуу сүрдүү мурутун\nчыйратып, элди чүйлүсү менен карап, көк шиберди уйпалап, тынбай ары-бери\nбасып турган ачуулуу, тыгырчык, семиз неме — пристав. Каапырдын суру!\nСүрүнөн алдына жан даап бара алар эмес.\n\nБулардан башка да кылычтарын шарактатып, болуш, приставдардын кабагы\nменен кыймылдап, алардын кылт эткенин сезип, жагынып, жалаңдап турган\nбир топ кызыл тебетей жасоолдор жүрөт, Бала Курман да бар."
  },
  {
    "id": "103",
    "text": "Атын жасоолго мингизип, издеп келип, кечээтен бери биздикинде жаткан\nжолоочу да ушу жерге басып келди.\n\nӨзүн карасам: чапанынын оң колтугу менен этеги жыр-тык, жапырайган\nжаман тебетейи бар, маңы жапыз, сөзгө жарды, жанга жазыгы жок момураган\nбир бечара. Жаман шапалагын сөлдөйтүп, колуна коомай кармап алып,\nортосун ачып, тегеректеп, жарданып турган топтун бир четине менден кийин\nбарып бу да туруп калды.\n\nТоптун ичинде болуп жаткан окуяга түшүнбөй мен:\n\n— Бул эмне абаке? — деп, жанымда турган кара сакалдан сурап калдым эле,\nал мени тоотуп ошо замат жооп бере койгон жок.\n\n— Аны эмне кылат элең? — деп койду, бир топтон кийин туруп. Бу кишиден\nмен да экинчи сурагыс болдум.\n\nБиз барганда кызыл чоктор бирөөнү ортого алып, өлөөрчө тепкилеп, жаңы\nтургузду. Эми кезек мына мунуку го. Байзак болуш эки колун артына алып,"
  },
  {
    "id": "104",
    "text": "элдин алдыраак жагында кардын челкейтип, тамашага батып, карап турат.\nПристав мурутун чыйратып, ачуусу ташып, түксүйүп, сырт берип, токтоно\nалбай, ары-бери басып, жасоолдордун колун бошотпой, ур деп улам бирди\nкөрсөтүп, тукуруп коёт. Жасоолдор анын өлөөр тирилерине карабай, башың-\nкөзүң кайсы дебей, бир кишиге тобу жабылып, тепкилеп, минип калат.\n\nЖаңкы биздикине жаткан жолоочу жанында турган бирөөдөн:\n\n— Бул эмне? — деп сурай калды эле, ал:\n\n— Ырамат, чыгымды убагында төкпөгөн... улукка үй тиктирбеген, айтор\nушундай-ушундай эле немелер болсо керек,— деп жооп берди.\n\nБереги бирөөнү жаман жанчты белем. Өзү, бирин-серин сербейген сакалы\nбар, көзү чекир, эки жаагынын сөөгү төңкөйгөн, далысы эңиш, арыкчырай\nкиши экен. Кууш таноосунан дем ала албай, көгөрүп-татарып барып жатып\nкалды. Көрчү, мына бу бир үйдөн суу сурап, көзүн оңурайтып, өлөрдөй жутуп\nжатат."
  },
  {
    "id": "105",
    "text": "Бая биздин старчын Байболотту айдап келгенине мен эми түшүндүм. Эми\nкезек ушунуку дегендей, старчын жасоол дебей ортого алып бир кезде муну\nда минди. Куй-туйган, кичине неме көптүн ичинде көрүнбөй, тополоңдо\nжоголду да кетти. Ошентип жатканда баласы Торгойакун чыңырып өкүрүп\nкелип атасына жөнөдү эле, жолдон бирөө кармап калды. Жакшы ургандары\nбайге алчудай, буттан-бутка талашып, кийиздей сүйрөп, тепкилеп жүрөт.\nБала Курман да бүгүн башкача табына келгендей жалаңдап, тентектиктин\nчегинен чыгып кеткен. Тигине, башкаларынын болгонуна карабай, ал\nБайболот туруп кетип баратса өчү калган немече артынан жана кууп же-тип,\nбылчылдатып калды."
  },
  {
    "id": "106",
    "text": "Жакшылар оюнду баштап коюп, кызыкка батып, жарданып карап турушат.\nБайболоттун иши бүткөндөн кийин пристав мурутун чыйратып түксүйүп, бир\nаз ары-бери басып турду да, бир кезде өтүп баратыщ жаңкы биздикинен\nкелаткан жолоочуга жасоолдорду жаңдап өттү эле, жаланып турган ойрондор\nтурабы — жабыла минди.\n\nУшуга келгенде топтун ичинен бирөө:\n\n— Муну жаңылыш көрсөтүп салды,— деди акырын шыбырап.\n\n— Ошондой болду,.— деди анын жанында турган. Жолоочу жазыксыз таяк\nжеп, ар кайда чачылып калган тебетейин, топусун, шапалагын жыйнап алып,\nкөгала болгон бети-башын сыйпалап, көптөн кийин туруп келди.\n\nБалакеттин эсине кайдан түшө калганын билбейм, старчын бир кезде:\n\f                                                  \n\n\n\n\n— Бар, Бейшембини алып кел! — деп бирөөнү жум-алдынан чыгып:\n\nОшенткенде мен старчынды көздөй жөнөп озунуп, алдынан чыгып:"
  },
  {
    "id": "107",
    "text": "Ошенткенде мен старчынды көздөй жөнөп озунуп, алдынан чыгып:\n\n— Бейшекем үйдө жок, ал Каркырага үй жүктөп кет-кен,— дедим.\n\n— Келе элекпи? — деди чакыйып тура калып.\n\n— Жок.\n\n— Сени кысталак, шашпа! — деп кайра басып кетип, бирөө менен сүйлөшүп\nкалды. Бейшембинин бүгүн үйдө жогуна мен кубанып калдым.\n\nТоп күүгүм кирип, көз байланган кезде тарады.\n\nБиздин үйдү көчүрүп кеткенден кийин, убактылуу бир жаман алачык жасап\nалганбыз. Ошонун түбүндө, кемегенин жанында кечки тамакты (жарманы\nайтам да) ичкени отурганбыз. Аңгыча Бурмакем:\n\n— Буга ченеп эле бер, Карпыктыкына барып, эт жеп келсин, старчын\nжасоолдор бүгүн ошондо конуп жатат,— деп калды."
  },
  {
    "id": "108",
    "text": "Ошентип менин шыбагам бүгүн үйдөгүлөрдүн пайдасына калды.\nКарпыктыкына барсам, бир койду жаңы союп, терисин сыйрып жатыптыр.\nКызыл чоктордун кылычтары керегеде шагырап илинип турат. Мынабу төрдө\nчытыраган бирөө бешмантчан болуп, жайдактанып алган. Көйнөгүнүн жеңин\nчыканагына чейин түрүп таш-тап, аягындагы намыркен өтүгүн жылтыратып,\nбутун сунуп салып, жамбаштап жатат. Берегинде, керегенин түбүнө\nжапшырыла, оң ийни пагону отко чагылышып жаркырап, буттарын чачып\nташтап, көмөрөсүнөн түшүп чочкодой корулдап, уктап жаткан — Бала\nКурман.\n\nАйтор бүгүнкү мында конуп жаткандар жалаң эле старчын, жасоол сыяктуу\nөңкөй ченден чыккан бейбаштар.\n\nКарпыктын мисирейген, май жукпас, жылаан көз келини менин келишимди\nгана күтүп тургандай, үйгө жаңы кире бергенде:\n\n— Ме, суу алып келе койчу! — деп жанындагы чаканы лып алып, мага\nкармата койду."
  },
  {
    "id": "109",
    "text": "— Ме, суу алып келе койчу! — деп жанындагы чаканы лып алып, мага\nкармата койду.\n\nУшул келин, качан да мен бардым болду көчүгүмдү жер жыттатпай, жумшайт\nда отурат. Ошондон жалкып, кээде кой союп жатса да баруучу эмесмин.\n\nСууну алып келип коюп, отурайын деп жатсам:\n\f                                                   \n\n\n\n\n— Эшиктен отун терип келчи,— деди дагы.\n\nСабы шылкылдап, мокок чорт керкини тыштан из-деп жүрүп, караңгыда таап\nалдым да, караңгыда токулдатып, бир колтук отун кертип алып, кайра\nкирдим.\n\n— Эми тигинин бутун кармап бер,— деди ирегеде союп жаткан койду\nкөрсөтүп. Билегин түрүп таштап, талтайып, кой союп жаткан жигит бир\nжагынан этти бузуп, казанга салып жатат.\n\n— Мындай тарт,— деп койдун бутун союп, мага көрсөтүп коёт. Кармап турам."
  },
  {
    "id": "110",
    "text": "— Мындай тарт,— деп койдун бутун союп, мага көрсөтүп коёт. Кармап турам.\n\nКарындын учунан чымчып, кармап туруп, бир жеринен чырт кесип алды да\nтөгүп кел деп мага берди. Үйдүн арт жагында обочо жерде бир дүкүйгөн\nшыраалжынга алып барып төктүм. Үйдүн жанында бир эки ит чылапчындагы\nканды талашып, ыркырап, кабышып жатат.\n\nБири мени көрө коюп, кулагын элеңдетип, жүгүрүп келди.\n\nКайра келээрим менен чубалган мөөндү жана карматты. Мен чыгып баратсам,\nтөр жакта отурган мастан кемпир:\n\n— Ошол жактан биротоло сууга жууй кел,— дээри менен, келини да:\n\n— Эмесе тигини да ала бар,— деп бая мен төгүп келген карынды көрсөттү.\n\nЭби жок кармап алсам керек, жаңкы жерге барып, эми төгөйүн деп жатсам,\nмөөндүн бир учу жылмышып кетип, жыңайлак балтырыма былжыраган\nбирдеме жая берди. Жанымда бир ит бирдеме үмүт этип, жагынып,\nшыйпаңдап турат."
  },
  {
    "id": "111",
    "text": "Тапшырган милдеттерин түгөл орундап кайра келсем, менин шыбагама бир\nбөйрөк, бир шыйрак калтырып коюптур. Аларды жүгүрүп, үйгө жеткирип\nташтап, кайра келдим.\n\nКазан борт-борт кайнап эт бышып жаткан. Коноктор өз ара бирдемелерди\nкожурашып отурат. Бирде ат чабышты кеп кылып, Сарыбай байдын кызыл\nаргымагын мактап кетишти. Ушул мезгилде «бирдемесин бүлдүрүп аламбы»\nдеген кишиче, мышыктай табышын билдирбей чебердеп басып, баягы\nжолоочу кирип келди, мунун келгенин эч ким байкоос алган да жок. Жалпак\nтебетейин көзүнө кийип, күнөөлүү кишиче салбырап, «менин ордум ушул\nболот» дегендей акырын гана кирип, кой сойгон жигитке таяй барып,\nэшиктин так алдына келип отурду. Жигит от ичкерештирип жатып бир топтон\nкийин жолоочуга карап:\n\f                                                    \n\n\n\n\n— Баатыр, кайдан? —дегендей болду, өзгөлөргө угуз-бай, жолоочунун өзү\nгана уккудай кылып, акырын."
  },
  {
    "id": "112",
    "text": "— Баатыр, кайдан? —дегендей болду, өзгөлөргө угуз-бай, жолоочунун өзү\nгана уккудай кылып, акырын.\n\nЖолоочу төр жакты чала-була бир чолуп карап алды да:\n\n— Жасоолго ат мингизип, ошонун артынан жүрөм,— деди.\n\n— Качан минди эле?\n\n— Көп болду, бүгүн он сегиз күн.\n\nБул экөөнүн сөзүн менден башка байкап отурган жан жок эле.\n\n— Анда сенден бир үмүт этип жүрсө керек,— деди жигит, бир аз унчукпай\nкалгандан кийин.\n\n— Анысын мен да билип жүрөм. Бирок жанымда жалгыз тыйыным жок. Ээр\nтокумумду көтөрүп, өзүм талаада жөө калдым. Катыным оокас эле, он беш\nкүндөн бери анын эмне болгонунан да кабарым жок. Жакада оокаттарым бир\nжактан ээсиз калды. Өзүм жалгыз боймун...\n\n— Үйүң кайда?\n\n— Кең-Сууда. Ошол өрдөштөн жакадагы оокатыма түшүп келем деп, мингизип\nжибердим. Өзү чекеме бүт-көн жалгыз ат. Быйыл эки жакка да көп минбей\nкөзүнө карап, багып- жүрдүм эле, аягында минтип кырсык чалып алды..."
  },
  {
    "id": "113",
    "text": "Көмөрөсүнөн түшүп, уктап жаткан Бала Курман бая бир жагына оонап\nкеткенден кийин ойгонуп калган. Бир кезде уйкудан абдан ойгонуп, оозун кең\nачып, керилип, эстеп алды да жамбаштаган бойдон жатып:\n\n— Тиги эмне жүрөт? — деп уйкудан жаңы бошоп, канталаган, сүрдүү көзү\nжолоочуга кадала түштү.\n\n— Жолоочунун жанында отурган үйдүн жигити:\n\n— Атына келиптир,— деди үнүн калыбынан көтөрү бүрөөк чыгарып, элге\nугуза.\n\nОшондо Бала Курман унчукпай гана ордунан шашпай туруп, ирегеде\nшалпайып отурган кишинин так желкесине келди да, төбөсүнөн\nтик ылдый карап туруп:\n\n— Ат керекпи?! — деп кекээр сөзү менен эки бөйрөгүн таянып кайкайып тура\nкалды. Жолоочу:\n\f                                                    \n\n\n\n\n— Уруксат болсо...— деп акырын гана күңк этти да жок болду.\n\nОшондо Бала Курман жолоочуну шилиден ары келтирип туруп, эки тепти да,\nчалкасынан салды."
  },
  {
    "id": "114",
    "text": "Ошондо Бала Курман жолоочуну шилиден ары келтирип туруп, эки тепти да,\nчалкасынан салды.\n\n— Ме саган ат! — деп чалкасынан жаткан кишини эки колдоп жаактан ары\nалмак-салмак салгылады. Мен жакын отурат элем, тигилердин эпкини келип\nтийгенде атып тура бердим. Жолоочу бир кезде колу менен башын коргоюн\nдеди эле:\n\n— Тим кой, ушул жатканың оңой! — деп какшык-тап, колун кагып жиберди.\nЫкылдата келип курсакка тепти. Уруп жатат, уруп жатат...\n\nКөптөн кийин төр жаткан кимиси:\n\n— Болду, кой эми,— деди сабырдуу дабышы менен. Бала Курман коймок эмес\nэле, бирок чарчагандан"
  },
  {
    "id": "115",
    "text": "— Болду, кой эми,— деди сабырдуу дабышы менен. Бала Курман коймок эмес\nэле, бирок чарчагандан\n\nкийин токтоду көрүнөт. Урганын токтотту. Киши көптөн кийин ордунан туруп:\n«жолуңар болгурлар, ушунчаңар туруп, бириң арачалап койбодуң» деген\nкишидей болуп бети-башын сыйпалап көрүп, ар кайда жаткан тебетейин,\nтопусун терип кийди да кектүү жүз менен ачуусу кайнап, тишин кычыратып,\nошол замат чыгып кетти. Ал чыгып баратканда бирөө:\n\n— Эт жеп кет,— деп унчуккандай болду. Буга жооп да болгон жок. Кайта бул\nсөз ага какшык көрүнүп, ого бетер жанына жайсыз тийди. «Өлбөсөм бир\nжерде кезигишээрмин!» дегендей кылып, ичинен кекенип кетти. Эт бышып\nкалган. Эми жыргамак болуп жатканда, Карпык мага карай:\n\n— Тур, конокторго суу куй,— деп буйрук этип калды. Коноктор ордунан\nкозголуп, бирдары чапанын чечип, жеңилденип, оңдонуп отуруп жатты."
  },
  {
    "id": "116",
    "text": "Эми ары жагында деле, айта коёрдук неме жок, конокторго табак\nтартылгандан кийин, мага бир кескен карын, бир түйүм ичеги, моюндун бир\nомурткасы тийгенин гана бир билдим. Элге шек алдырбай карынды жеңиме\nкымырып койдум. Анткени мен качан да бир кой сойгон үйгө барып келгенде:\n— Эмне алып келдиң, кичи дей турган үйдөгүлөрдүн карызы эсимде болучу.\n\nКарындан башкасын тез кайсап жибердим да карап калдым. Бирок бул жолу\nжаңылышканымды артынан сездим. Анткени, жакында бирөө мага устукан\nбере койгон жок. Эт чыгарган жигит, казандын жанында отуруп, бир карап\nалды да, кайра мени менен жумушу болбой кызыктырып жей берди. Ушул\nмүнөттө жалгыз мен карап калганыма ызаланып, «колумдагыны үнөмдөп\nжебей» деп ойлонуп калдым. Өзүм тик карабаганым менен көзүмдүн кыйыгы\nэлде."
  },
  {
    "id": "117",
    "text": "Көптөн кийин элдин мен жак четинде отурган бир буурул сакал ууртунан\nмайын чубуртуп чайнап жатып мени көрүп калды да, тагдырыма түшүнө\nкойгондой:\n\n— Ме,— деп чала мүлжүгөн жиликти сунду. Жанда жок элпектик менен атып\nтурдум. Абийирим эми кичине жабылгандай болду.\n\nЭл этти жеп болгондон кийин «эми эмнеси калды дей-сиң» деп ойлоп, мен\nжылып жүрө бердим. Тыш караңгы экен, мына бул алдымда тырс-тырс оттоп,\nкараңдаган эки жылкы жүрөт. Биздин үй эбак жатып алса керек. Мен\nалачыкка жакындай бергенде, кемегенин жанында, төрт бутун койнуна\nчогултуп, үрпөйүп жаткан барак жүн көк дөбөт тура калып, жазыктуу немече\nкөзүн жалдыратып, шыйпаңдап мага жетип келди. Менин бечаралыгым менен\nиши жок байкуш, жеңимдеги карындын жытын билип, «ушундан бир үзүп\nберчи» дегендей, жан-алы калбай, ар жак, бери жагыма чыгып, куйругун\nбулгалап коёт."
  },
  {
    "id": "118",
    "text": "Алачыкта абышка, кемпир гана калып, башкалар тышта жаткан экен. Мен\nтөрт балага бир салынган өз төшөгүмдү таап алдым да, жылуу төшөктүн бир\nчетин билдирбей ачып, жанга шырп алдырбай барып жылаандай жылып\nкирип кеттим...\nX\n\nБүгүн баарыбыз үйдө элек. Түшкө жакын убакыт болучу.\n\n— Күндө бир убак ысык ууртабасам бүткөн боюм курушуп туруп алат,— деп\nЭлебес күндөгү маалында, мулук кара кумганга чай кайнаттырып алып, ичип\nолтурган. Күндө ушул убакыт ченде бир маал талкан салып, чай ичип алганда\nборгулданып, бүткөн боюнан тер кетип, жыргап калаар эле. Бурмаке анын\nмаңдайында, жалгыз чыны менен чүмчүлөп, чай куюп берип отурат.\nКалганыбыз союп жаткан малдын кан-жинин аңдып турган иттердей, анда-\nсанда көзүбүздүн кыйыгын салып коюп, ушул чөйрөдөн кетпей тооруп\nотурабыз. Элебестин алдында жайнап турган «дүрдүйнө» — сүткө көөлөнгөн\nбир чөйчөк талкан! Баарыбыздын баятан аңдып отурганыбыз ушул."
  },
  {
    "id": "119",
    "text": "Ал кезде биздин эң ардактуу тамагыбыз — талкан эле. Алар качан чай ичкен\nсайын, биз көзүбүздү жалдыратып, карап отургандан кийин, Элебес бир кезде\nсыйрасы менен алаканыбызга бир кашыктан талкан салып берип коюучу.\nТалкандуу кашык келип, колубузга тий-генде, анын ичине талкан жабышып,\nкайра кетип тургандай, кашыктын учун бир топко бошотпой, колубузду\nбатыра кырып, жуктап кетебиз. Ошого чоң канаат кылып, бир кашыктан\nталкан колубузга тийгенден кийин, Элебестин жанында Бурмаке менен\nЖумабек гана калып, башкабыз туш-тушка тарап басып кетүүчүбүз.\n\f                                                   \n\n\n\n\nБеккул бир кезде, бу жактан энчисин алгандан кийин, ирегеде жаргылчакка\nталкан тартып отурган Жанымжандын жанына тоорулуп барып отуруп калды.\nАны көрүп Бейшемби Жанымжанга карап:"
  },
  {
    "id": "120",
    "text": "— Алдыгындан Беккулга бир уучтап берип койчу,— деди, төрдө бүкүңдөп\nнасыбай ийлеп отуруп. Күрүлдөгөн жаргылчак дабышынан укпай калдыбы,\nжок атайы ошенттиби, айтор Жанымжандан жооп болгон жок.\n\n— Ууштап бер дейм, ой! — Бейшемби жана бир ун-чукту. Калып өзгөргөн жок.\nОшенткенде, Бейшембинин ачуусу келе түшүп:\n\n— Атаңдын көрү ит, сени жебесем эле!.. — деп, керегеде турган камчысын\nкөздөй жутунганда, табагын көтөрүп алып, Жанымжан эшикти карай жөнөдү.\nБезилдеп кетип барат, Бейшемби артынан түштү. Ошентип кууп баратып, бир\nкезде жете түшүп, шилиден ары коюп өттү эле, Жанымжандын колундагы\nтабагы ыргып кетти. Алар антип жаткан кезде Беккул болуп, бир топ балдар\nжүгүрүп барып, көк шибердин арасында жайнап калган буудайды тоокчо\nтерип жеп жатышты..."
  },
  {
    "id": "121",
    "text": "Бир күнү Бейшемби бир жактагы жумуштан келип, үйгө жаңы гана түшүп\nотурган. Бар болгону — бир аяк жарма ичип, Элебестин чакчасын сурап,\nнасыбай тартууга гана үлгүрдү. Ушул заматта Бейшембинин улуу баласы\nЖумабек:\n\n— Байке, бир киши мамыдагы атты чечип жатат,— деп үйгө жүгүрүп кирди.\n\n— Каранкүн, катыгүн! — Элебес элтеңдеп, ордунан ыргып турду.\n\nДүрбөп тышка чыксак орусча кийинген, салбыратып чач койгон он тогуз\nкуракта бир ак куба жаш бала турат. Орусча окуган бала экен. (Ал кезде\nокуган балдардан баштап, элден ат жыгып минүүчү.) Караколдон Кар-кыраны\nкөздөй кетип баратыптыр. Ийнине асынган булгаары сары сумкасы бар.\n\nБала кызыл атты чечип, өз атын мамыга байлап жат-канда, жанына басып\nбарды да Бейшемби:\n\n— Жол болсун баатыр? — деди, шашпай гана жай дабыш менен.\n\nБала абалы мындай эле деп, жөнүн айтуунун ордуна көргөн жерден:"
  },
  {
    "id": "122",
    "text": "Бала абалы мындай эле деп, жөнүн айтуунун ордуна көргөн жерден:\n\n— Ал аттын ээрин! — деди, колу менен кызыл атты нускап, чыйралып.\n\nБир аз аярдай калып Бейшемби:\n\n— Кечээ эле Каркырадан үй көчүрүп келдим эле... Баатыр, эми өзүң бил,—\nдеди.\n\f                                                   \n\n\n\n\n— Мага десең бир эмес, беш барып кел,— деди да, бала кызыл аттын\nкуюшканын чыгарбай туруп, ээрин шыпырып ыргытып жиберип, өз ээрин\nтокууга кам урду.\n\nБаланын бул кебетесин көргөндөн кийин, Бейшембинин кыжыры келип,\n«ушундан келгенди бир жолу көрөйүнбү» деген кишидей нечен жолу\nызырынып барып, балага кол салчудай болуп турганда Элебес менен Бурмаке\nмунусун сезип калып:\n\n— Кой балам, буга теңелип болобу? Өз башыбызга балээ болот,.— деп\nакырын басып койду.\n\n— Ушул турган Каркырага мынабу өз атың деле ойноп жеткиргидей экен."
  },
  {
    "id": "123",
    "text": "— Ушул турган Каркырага мынабу өз атың деле ойноп жеткиргидей экен.\n\n— Анда жумушуң жок,— деди бала чорт кесип. Ыракымы түшүп калар бекен\nдеген кишиче Бурмаке:\n\n— Биз бир бечара жолчубуз, кулунум! Бизди аягын. Жан сактап турган\nжалгыз ат. Өзүң жаш бала экенсиң, кудай өмүрүңө береке берип, мындан\nбетер улуктукка жеткирсин,— деп жалынып-жалбарып жиберди. Бурмаке\nжогорку жакшылыгын, балага чын ниети менен айткан жок — амалсыздан.\nЖан айласы үчүн айтылган кеп эле.\n\nНе керек, баятан берки сөздөр окуган балага кенедей таасир эткен жок,\nкызыл атты токуп, лып этип минип алды да, Каркыраны көздөй кеткен улуу\nжолго салып, качкын кууп бараткандай үстү-үстүнө камчылап, зымыраган\nбойдон заматта көздөн кайым болду. Кызыл атты катуу камчыланып кетип\nбаратканы бизге кыйын тийип, аяп, артынан карап, кала бердик."
  },
  {
    "id": "124",
    "text": "Ушундай ары-бери өткөн бузукулардан жалкып, жолчулар аттарын көбүнчө\nтокойго, коктуларга алып барып, кишен салып коюучу. Бүгүн бизге жаман\nжерден туш келди.\n\nАттиң кедейлик! Жаңкы жерде бир, эки сом болгондо, кызыл атты алып калар\nэлек. Ал кеткенден кийин, Кызыл аттын күйүтү көпкө басылбай, Элебес\nадатындай кулак-мээнии жеп:\n\n— Алда каранкүн ай, ушунун тушунда жетип келе Койгонун каарачы!.. деп\nирээнжип, Бейшембиге капаланып отурду..\n\n— Бул Өбалакеттин келип каларын мен кайдан билдим? — дейт ал.\n\n— Эми кайгырганда не, кайгырбаганда не... Карып-тардын кайгысына карай\nтурган заманбы? Атакөйү кызыл аттын Бир тери бар экен. Өткөн иш өттү...—\nдеп, Бурмаке аларды жубаткан болот."
  },
  {
    "id": "125",
    "text": "Булар ушинтип жатканда мен бир кендир көтөрмөнү алдым да күндөгү\nмаалды көрүп, отунга кетип калдым. Бара жатып үйдөгүлөрдүн абалын\nойлодум, өзүмдү бир боштондукка чыга түшкөндөй сездим. Берегинде Чоң\nКурман жасоол:\n\nАк-Суунун башы балгынды,\n\nАк-Байтал, Кең-Суу салкынды,\n\nАйтпай кантип коёюн,\n\nАшыктыктан дартымды.\n\n— деп аттын сыдыра басыгы менен акырын гана зыңкылдап өтүп баратат.\n\nБеккул менен Эшпай Башариндики жактан келе жатып жолумдан чыкты.\nЖаңы бирдеме таап, олжолуу болгон эмедей жаркылдап, кубанып келе\nжатышат. Жакын келбей жатып эле, тетигиндейден мени көрө коюп Беккул:\n\n— Биз Башариндикинен токоч жедик,— деп алда-кайдан сүйүнчүлөдү.\n\n— Эмне алып бардыңар эле? — дедим.\n\n— Бүлдүркөн, карагат...\n\n— Канча токоч берди? — дедим мен кызыгып. Буга Беккул жөнөп бергиче\nболбой озунуп, Эшпай:\n\n— Мага мынча берди,— деп чилмийген алаканын сайып, оң нолу менен аны\nтуура кертип көрсөттү."
  },
  {
    "id": "126",
    "text": "— Мага мынча берди,— деп чилмийген алаканын сайып, оң нолу менен аны\nтуура кертип көрсөттү.\n\n— Беккулга канча берди?\n\nКалтылдаган элпек колун дагы жаңкыдай кылып, өлчөп туруп:\n\n— Беккулга мынча, мага мынча берди,— деп Беккулдукунан өзүнүкүн\nчоңураак кылып көрсөттү.\n\nБашариандин үйүнүн маңдайында бир чал бар эле... Аны биз «Бабай»\nдечүбүз. Мунун эки уул, эки кызы бар. Төртөө тең бойго жеткен немелер.\nУлуу баласы былтыр солдатка кеткен. Өзү бай эмес, малдан үч, төрт жылкысы\nболуп, орточо гана оокаты бар. Кызыл-Кыяга келгенине он жылча болуптур.\nБабай өзү жетимиштерге келип калган. Карылыгы жетсе да анчалык күчтөн\nкала элек чал. Бапыйган чоң сакалы бар, кочкор тумшук, кызыл көз неме.\nКыргызча «жаман, жакшы, акча» деген-ден артык тил билбейт."
  },
  {
    "id": "127",
    "text": "Кээде ушунукунан токоч жейбиз деп, атайы тоого барып, карагат, бүлдүркөн\nтерип барып берчүбүз. Кечке жуук болгондо айттырбай барып, талаада\nжүргөн уйларын таап алып, үйүнө айдап келип берип, андан да алчу-буз.\nКөңүлү жай болуп турган убактарда капысынан жөн барып калсак да берүүчү.\nБирок, бул максатка же-тиш үчүн туштап туруп, тамактын үстүнөн чыгыш\nкерек. Ошондо да келээр менен бере койбоду деп ызаланып, кетип калбай,\nчыдаш керек, белгилүү мезгилге чейин күтүп туруш керек. Бирок алып барган\nмалыбыздан баары пул боло берчү эмес. Терип берген жер-жемишибизди\nкабыл албай, кайтарып салган кездери да бар."
  },
  {
    "id": "128",
    "text": "Бир каталыгым эсимде. Бир күнү мен тоодон эки чыныга жакын бүлдүркөн\nтерип келдим. Үйүнө кирчү эмеспиз. Адатыбызча, кайырчыдай эшикте\nжалдырап күтүп турсам, мени көрүп кызы чыгып келди. Мен ага бирдеме деп\nайтуунун ордуна, мага көйнөгүмдүн этегин жайып, бүлдүркөндү көрсөттүм.\nКыз эң мурун колумду анан этегимди карап-карап турду да бир кезде:\n\n— Керек жок,— деп кайра кирип кетти.\n\nМенин багыма башынан «сыр билгич» кемпири кезикпей, кызы туш келгенине\nөкүнүп кете бердим. Кетип баратып: «Көңүлдөрү куш болуп турган учуруна\nкезикпей калдым го» деп оюма кетти.\n\nУшундан кийин бүлдүркөндү бир жууган калайга салып, үстүн таза жалбырак\nменен жаап алып баруучу болдум."
  },
  {
    "id": "129",
    "text": "Ошентсе да Башаринге караганда, бизге Бабайдыкы бир аттам жакын\nкөрүнүүчү. Башариндикине мындай жөн салды барганда токоч бермек түгүл,\nтентек баласы — Петке бизди көрсө кыжыры кайнап уруп, ызалап коё\nберүүчү. Ошондон жалкып анда көп бара алчу да эмеспиз.\n\nБир күнү кечинде, үйдө отурсак, Байболоттуку тан карса-курс, жаң-жуң эткен\nбир дабыштар чыгып калды. Бирөөнө тобу жабылып, уруп жаткан сыяктуу.\nАнча болбой:\n\n— Карма доңузду, союп сал! —деген Ыбыкенин үнүн тааныдык.\n\n— Кокуй өлтүрдү, өлүгүңдү көрөйүндөр, кырабы\n\nмындагы элди! — деп чаңк эткен дагы бир катындын ачуу дабышы чыкты."
  },
  {
    "id": "130",
    "text": "мындагы элди! — деп чаңк эткен дагы бир катындын ачуу дабышы чыкты.\n\nБиз дүрбөп тышка чыктык. Иңир кирип, жер караңгылап калган, жаңкы жаң-\nжуң Байболоттуку жакта болуп жатат. Көптүн ичинде Ыбыке, Карабай\nстарчын болуп, Эрке Сарынын бир топ жакшылары жүрөт. Ыбыке жигиттерин\nкөкүтүп, тукуруп коюп, болуп жаткан жоруктарга көз сугарып, камчысын\nээринин кашына таяп, кесирленип, ат үстүндө гана карап турат. Жерде төрт-\nбеш киши тополоң түшүп, кармашып жүрөт. Бизге Байболот жалгыз бир жак,\n\f                                                  \n\n\n\n\nкалганы бир жактай болуп көрүндү. Анткени ошончо элдин жабылып жүргөнү\nжалгыз Байболот.\n\n— Карма, доңуздун колун байла! — деди бирөө караңгыда түрсүлдөшүп\nжүрүп.\n\nБайболоттун он жашар, кибиреген кызы бир эсе чыңырып барып, атасына\nтүшө калат да бир эсе безеленип, кайра энесине жүгүрүп келет."
  },
  {
    "id": "131",
    "text": "— Кокуй, балдардын жүрөгүн түшүрмөк болду, бул тукум куруттар! — деди\nБайболоттун катыны, чыңырып жүргөн кызын ала коюп, алактап.,\n\nОшол кезде Байболот кандайдыр, топтун ичинен бир жолу суурулуп чыга\nтүштү да качырып барып, Карабайды камчы менен басып-басып алды.\n\n— Атаңдын көрү кул ээй! Бул жамандын күчүн! Кармабайсыңарбы?! — деди\nКарабай башкаларына. Бай-болот эр эле, карматпай, качып баратып, улам\nартынан жеткенин кайрылып сабап жүрөт. Ошентсе да көп коё-бу, бир кезде\nБайболотту жабылып кууп жетип, желенин жанына алып келип басты эле,\nбир уй үркүп кетип, мурунтугун үзүп алды..."
  },
  {
    "id": "132",
    "text": "Бул окуянын түбү мындай экен: Байболоттун эрден чыгып келген бир кызы\nбар болучу. Муну бир топ жакшылар менен Ыбыке баш болуп, Байболотко\nбир ооз айтпай, Каркырада бир казакка барып, кыздын сырты-нан куда\nтүшүшөт. Калың бычышат. Кызды колмо-кол бермек болуп, ал жерден\nкудамудалары менен биякты көздөй жөнөп калышат. Калыңдан алган элүү\nкой, жыйырма чакты караны күн мурунтан айдатып жиберишет. Ошону менен\nкалдайган калың кол бир күнү Байболоттукуна келип жетет. Келсе — кыз\nжок, ал мындан бир-эки күн мурун бир сүйгөнү менен качып кеткен. Анын\nкачаарын Байболот да, катыны да билген эмес. Тигилер бул жорукту\nкелгенден кийин гана бир билишет.\n\nЖаңкылар келип, Байболотту басып жыгылгандын жөнү ушул экен. Себеби\nбиринчиден, калыңга келген\n\nмалды кайтарып берүү керек; экинчиден, кудага шер-менде болушту."
  },
  {
    "id": "133",
    "text": "малды кайтарып берүү керек; экинчиден, кудага шер-менде болушту.\n\nБаарынан да малды айтсаңчы! Кудадан айдап кел-ген малдар эмгиче\nЫбыкенин айлына барып калган да көрүнөт.\n\nКарабай будаланышып жаткан топтун ичиңен көптөн кийин күйүгүп чыгып\nкелип, атына минди да, кайра бери карап туруп, камчысын секеңдетип:\n\n— Шашпа, солдатка кыл алдында Бейшемби экөөңдү кармап бере албасам\nэлеби!.. — деди.\n\f                                                   \n\n\n\n\nУшинткенде Бейшемби селт карай калды да:\n\n— Карабай, ыгы жок тийишкендин эмне кереги бар? — деди.\n\n— Сенде кылмыш көп баччагар. Тура тур, шашпа...\n\n— Кудай урбадыбы, мен бирөөнүн бүлөсүн бийлей алчумунбу?\n\n— Унчукпа, чочко! — деди Карабай качырып барып салып калчудай\nызырынып.\n\nБейшемби камданып бирдеме дегени келе жатканда Ыбыке:\n\n— Кана, жүргүлө, булардын эсебин өзүбүз табабыз,— деп атынын башын\nкайра тартты да тобу менен дүрбөп, жөнөй берди."
  },
  {
    "id": "134",
    "text": "Булар кетээр замат Байболот катыны менен түн катып, Караколго жүрмөк\nболду. Катындын өңөргөн бешиги бар. Бул жөнүндө убара болосуң, барба\nдеп, ар ким айтып көрсө да Байболот:\n\n— Мейли, кайда калбаган бир жан. Улугу адил болсо ошол жерде текшерип\nкөрсүн,— деп мойноп, көнбөй койгон.\n\nБиз жатып алган кезде түрсүлдөтүп, жөнөп баратышып:\n\n— Жанымжан, үйдө Торгойакун калды. Уйду саап берип тур,— деди Байболот.\n\nЭртеси биздин үй өз-ара кужурашып, кечээ Байболоттукунда болгон окуя\nтууралуу кеп уруп отурушту. Башка кишиден Назыр бучук деген киши отурат.\nКечээги Карабайдын айтканын кеп кыла келип, Бейшемби:\n\n— Атасынын көрү, кетсем да ошолордун бирин жайлап туруп кетермин,— деп\nкойду.\n\n— Кой балам, аның балалык чыгар, «Өлбө жаным өлбө»,— деп өзүбүз минтип\nараң турганда, балээни чакырып эмне кыласың,— дейт Бурмаке."
  },
  {
    "id": "135",
    "text": "Ушул убакта бирөө келип, Бейшембиге бир кагаз берип кетти. Сырты\nчапталуу экен. Ичин ачты да оку деп мага сунду. Урманбеттен келген кат\nэкен. Өмүрүбүздө «кат» дегенди көргөнүбуз да ушу болсо керек. Баягы бир\nжылы Турат молдонун үйүндө жүрүп, билип алган чала сабатым менен\nтамтаңдап окуй баштадым. Сөздөрдүн башын жыйнап түшүнө албай,\nкөңүлүмдө булдур гана бир нерселер калып барат. Бир жеринде: «Биз\nУкраин, Ашкабат деген жерлерден өтүп кеттик. Кайда барып токтоорубуз\nазыр маалым эмес...» деген сөздөр бар. Аягына бир ыр жазыптыр:\n\f                                                  \n\n\n\n\nАрт жагымды карасам.\n\nАлыста калды сансыз жан.\n\nКелгис жерге жол тартып,\n\nКерменге кетип баратам.\n\nКара чунак көп жетим,\n\nКабарсыз болуп мен кеттим.\n\nКөтөрбөскө чара жок,\n\nПадышанын милдетин\n\nБу дүнүйө жалганың,\n\nИчимде көп арманым.\n\nДушмандан кегим ала албай,\n\nАйдалып кетип калгамын."
  },
  {
    "id": "136",
    "text": "Бу дүнүйө жалганың,\n\nИчимде көп арманым.\n\nДушмандан кегим ала албай,\n\nАйдалып кетип калгамын.\n\nӨткөрүп нечен күндөрүн,\n\nМен алыста жүрөмүн.\n\nӨлбөй жүрсөм бир күнү,\n\nКерменден кайтып келермин...\nXI\n\nМындан бир нече күн мурун эл ичине: «Падыша кыргыздан солдат алмак\nболуптур» деген сөз тараган. Бул сөз адегенде «имиш-имиш» сыяктуу болуп\nкөрүнсө да бара-бара абдан чындыгына жеткендей ырбап, күчөнүп алган.\n«Солдат эмес, солдаттарга ор казууга кара жумушка алынат экен» деп да\nкоюшат. Сөз кеп... Ошондуктан жайлоодо болсун, жакада болсун элдин кары-\nжашы дебей эрмеги да ушул болуп, эртели-кеч бир дөңгө жыйналып алып, ар\nкылымдын башын чарпып аңгемени ушундан козгойт да жатат.\n\n— Атасынын көрү, солдатка баргыча ушул жерден эле өлүп беребиз — деп\nкүүлөнөт бир кур боз балдар."
  },
  {
    "id": "137",
    "text": "— Чындап башка күч келсе, колдо мал деги бар, кедейлерден сатып, ордуна\nжиберсек да, балдарыбызды бир сапарынан алып каларбыз,— дешет, дагы\nбирөөлөр.\n\n— Ушинтип эле турбас, балким заман оңолуп кетээр.\n\n— Байлар го балдарын сатып алып калсын, түгү жок биз эмне кылдык?\n\n— Мейли, кайда болсо бир өлүм. Алам десе мына, солдатка кеткенде биздин\nкайсы аялуу баш, айдалуу малыбыз артыбызда калып жатты эле. Кедейге\nкайда болсо баары бир. Бирок кетсек да ошо бизди кармап бер-гендер менен\nсоо калышпаспыз,— дейт эми бир даары.\n\n— Алда кандай заман болоор экен...\n\n— Бул эр азаматтын башына туулган кыйын күн!\n\n— Солдат алган менен деле байлардын түрү коробойт экен, дагы эле\nсалмактын баары баягы көрө жүргөн кедейлерге түшөт экен го...\n\n— Жанын кыйып, ким эле бара коёр дейсиң, эл да ойлоно жатаар...\n\nУшинтип элдин эси бир жерде турбай уйгу-туйгу түшүп, эки таалай болуп\nжатты."
  },
  {
    "id": "138",
    "text": "Ушинтип элдин эси бир жерде турбай уйгу-туйгу түшүп, эки таалай болуп\nжатты.\n\n— Солдат алуу тууралуу падышадан эл-элге буйрук тарагандан кийин: Кыдыр,\nБаатыркан, Ырыскелди, Соодонбек сыяктуу бугунун кочкор башы жакшылары\nбаш кошуп, кеңешип, бир даары беребиз, бир даары бербей-биз дегенге\nкелишет. Кыдыр — беребиз деген жагынын башы. Жакшылардын бул\nөңдөнүп, бир чечимге келе ал-бай эки жарылып калтылдакка түшүүсүнүн чоң\nсебеби да болду. Анткени, солдат бербейли деп ага чыдабай, берели десе\n«эгер бизди солдатка кармап берчү болсоңор, алды менен силерди жайлап\nтуруп, анан кетебиз» деп колуна түкүрүп, дүркүрөп, бирден көтөрүлгөнү\nтурган калың букарадан айбыгып, артын качырып, жалтактап турган эле. Эми\nчыны менен карарып алган элдин түрүн сезип, өздөрү да ашуудагы туюкка\nкамалгандай бир жагына чыга албай, айласы кетип турган сыяктуу эле."
  },
  {
    "id": "139",
    "text": "Ушул себептен болсо керек, мындан көп узабай сол-дат бербейбиз деген үчүн\nАлбан казагынын Абубакир, Узак, Жаманке деген жакшыларын Каркырадан\nкармап алып, Караколгр алып кетиптир, деген кеп угулду.\n\nУшундай учурлар болуп жаткан тушта апийим тилими келип калды. Ушул бир-\nэки жылдан бери кыргыз жерине кытай, дуңгандар келип, элге апийим айдоо\nжайылган. Мурун апийимди Үрүмчү, Кашкар, Турпан, Кулжа-дан келген\nкытай, дунгандар гана айдаса соңку кездерде кынык алып кыргыздар да\n\f                                                    \n\n\n\n\nайдоочу болгон. Ошону менен кошо кыргыздан кызыл кулак, соодагер чыга\nбаштаган.\n\nБир күнү Солто деген тууганыбыз келип, Беккул экөөбүздү ушул апийим\nтилимине алып кетмек болду. Солтонуку — Сарытологойдо. Быйыл Чоң-\nТаштан жер которулуш болуп, биздин Эрке-Сары бүт ушул жакка оонаган.\nСарытологой — бириндеген, бузулган, жаман тамдардан курулган бир көчө\nкыштак."
  },
  {
    "id": "140",
    "text": "Биз менен бирге Ырай дегендин баласы — Кыдырманы да алып кетмек болду.\nЫрай оорулуу, чолок киши — балдак менен жүрөт. Кыдырма мунун жалгыз\nбаласы. Өзү үч баш жан. Малдан жалгыз кыңыр куйрук, жамбашы чабдар аты\nбар. Өзүнүн өмүрүндөгү кесиби — жакын арадагы базарлардан барып,\nнасыбай алып келип, ошону айыл аралатып, кыдырып сатат да жүрөт. Күн\nкөргөн бар оокаты ушул. Анын уулу Кыдырма менден саал кырдуураак,\nдалылуу, болук, жайык бет, кызыл тоголок бала. Бирөөдөн жалынып жардам\nсурачудай, дайым аянычтуу болуп, көзү жалдырап турар эле. Күрөшкөндө,\nжумушка келгенде өзү теңдүү балдардын камбылы. Тоодон ышкын тергенде,\nотунга барганда, мени койчу эмес. Экөөбүз кээде отунга барганда, ал менден\nмурун ары-бери кылып алып жиберип:\n\n— Батыраак кыймылда, болбосо карагайдын ичине жалгыз таштап кетем,—\nдеп мени коркутмакчы кылып коюучу."
  },
  {
    "id": "141",
    "text": "Ошону менен үчөөбүз Солтого жалданып кеттик да, Кызыл-Кыядан көз\nжумдук...\nXII\n\nСарытологой деген жер ушул.\n\nБүгүн күн мындай жакшы тиерби! Ысыкта жоон топ киши береги бир уч-\nкыйыры жок түздө суу бойлоп айдалган апийимди кесип жүрөбүз. Керилген\nбеш-алты теше. Муну Солто, Караколдо бир Абдылда деген чоң соодагер\nтатары менен ортоктошуп айдаган. Абдылда Солтонун көптөн алынышып\nалган адамы."
  },
  {
    "id": "142",
    "text": "Апийим тилими кызыган кез. Не бир сулуу гүлдөр жерди саймалап, көзгө\nчагылышып, апийим жыты бур-курап турат. Береги биздин маңдайыбызда\nкалың апийимде жүргөн үч дуңгандын бири, Бежинден чыкканы, кырк\nжылдан бери жаңы эсине түшүп тургандай кишинин жүрөгүн куйкалаган бир\nтүрдүү муңдуу, каралуу, обон салып узакка созуп, ысык күндү калтыратып\nбарып коё коёт. Ошонун жалгыз ооз сөзүн билбесем да, ысыкта мемиретип\nсалган кайгылуу, заардуу, жетим обону менин жүрөгүмдү козгоп, анын\nмазмунун ошончодон жалгыз өзүм түшүнүп тургандай болом."
  },
  {
    "id": "143",
    "text": "Биздин келгенибизге бир топ болуп калган. Апийим тилишке жаңы келгенге\nкараганда, үйрөнүп калдык. Адеп келгенде апийимдин же кардын чыгары\nтилип, же мөлчөрүнө жеткирбей кыртышын гана чийип кетип жүрдүк. Мындай\nболгондо апийимден жарытып сүт чыкпай сызылган гана кара так болуп\nкалат. Эми чөгөрө тилип койсо карды жарылып, экинчиси сүт чыкпай (чыкса\nда жарытпай) өлүп калат. Ошондуктан терең да, тайыз да эмес өзүнүн\nмөлчөрү менен тилиш керек. Көнүп алган адам кандай ыпылдатып ылдам\nтилсе да апийимге зыян келтирбейт. Бирок кожоюндарыбыз бизди урушуп,\nтил-деп жүрүп үйрөтүп салган. Тилгенди, кырганды билип калганбыз.\nКыдырма, Беккул, мен үчөөбүз, көбүнесе боюбуз жетпей апийимдин башын\nтөмөн ийип келип, анан кесебиз. Ошентип жүрүп кай бирин сындырып коюп,\nдалай тил укканбыз да."
  },
  {
    "id": "144",
    "text": "Мында ар кайдан жыйнап келип салган он чакты кишиден башка Солтонун\nбир тууган инилери Айылчы, Көчкүн, Муканбет дегендер бар, Көчкүндөн улуу,\nбирок андан бою жапалдаш, былчыйган, жалпак мурун, боз бучук бала,\nкишиге сүйлөсө дайым какшык менен келет. Көчкүн болсо куркуйган узун\nбойлуу, балчайган сары неме. Иттин анан көзү! Көзү бир көргөн кишиге\nукмуш эле. Бирөөгө ачууланганда ышкырып барып, чагып алчу жыландай\nболуп, акырайган, чоң көзү чанагынан чыгып, эки эсе чоңоюп кетер эле. Бул\nкөбүнчө Беккул экөөбүзгө ушундай болуп көрүнчү.\n\nКүн бешимге таяп калган. Бир кезде Беккулдун башы айландыбы айтор, кесип\nбараткан солунун башына жетпей туруп, өңү кубарып мындай чыкты да,\nдүкүйгөн бир шыраалжындын түбүндөгү көлөкөгө барып, ыкшыйып калды.\nАны Көчкүн бир топтон кийин жоктоп, көзүн чоң ачып, акшыйып тура калып:\n\n— Беккул кана? — деп барк этти."
  },
  {
    "id": "145",
    "text": "— Беккул кана? — деп барк этти.\n\nБир аздан кийин кайда экенин таап алып, жанына барып:\n\n— Эмне жатасың? — деп ороңдоп бир тийди. Беккул жантайып жаткан\nбойдон ыңгыранып, жүрөгү айнып, кускусу келип турган немедей кабагын\nчытып:\n\n— Башым тегеренип кетти,— деди.\n\n— Атаңдын гана көрү... Жүр! — деп Көчкүн бир бул-куп алып, биздин\nжаныбызга дегдеңдетип, сүйрөп келди да: — Амалын мунун! Силерди биз\nмында согумга сойгону алып келдик беле? —деп бир колунан кармап алып,\nжаакка коюп жиберчүдөй акшыйып, бир топко кекетип, тилдеп турду. Тилеке\nдеген жигит ар жактан туруп:\n\n— Алда Көчкүн ай, аны эмне кыласың эми кыйнап. Жата берсин,— деди жоош\nгана.\n\f                                                   \n\n\n\n\n— Апийим уу болот. Мында тамакты күчтөтүп ичпесе киши суугуна тегеренип,\nжыгылып калат,— деген дагы бирөөнүн калыс үнү чыкты.\n\nКүн аркан бою калганда:"
  },
  {
    "id": "146",
    "text": "Күн аркан бою калганда:\n\n— Эми калганын силер кесип келгиле,— деп Кыдырма, Беккул, мен үчөөбүздү\nташтап коюп, калганы кете беришти. Айылчы кетип баратып, бизге сөөмөйүн\nкөрсөтүп, эскертип койду:\n\n— Жакшы кескиле. Эгер эртең көрчү болсок таарын-байсыңар...\n\nАны коштоп, Көчкүн дагы:\n\n— Жакшы кеспесинчи анан, атаңдын көрүлөрдүн жөн эле көздөрүн өлүп\nалайын,— деди кетип баратып, кайрылып бизге карап. Ар күн ушул. Күн\nбаткыча, биз кесип бүткүдөй өлчөлүү жер калганда болжоп туруп «эми\nкалганын силер кесип келгиле» деп, бизге табыш-тап кете беришчү. Кээде\nбиздин үстүбүздөн контрол кылып бирин коюп кетет.\n\nАпийимди тилип болуп күн батарга жакын үйгө кайт-тык. Биз келсек,\nСолтонун үйүнүн жанында, бир бечара дунганды стражник алдына алып\nкаарланып сөгүп турган экен. Бул стражник Кең-Суу, Сарытологой, Чоң-Таш\nэлине түгөл маалим адам. Алдындагы ак боз атын кыргыздар алыстан\nтааныйт."
  },
  {
    "id": "147",
    "text": "Эр өлтүрүп, күнөөлүү болгон немедей, башын жерге салып, муңайып отурган\nдуңганга олунуп, стражник:\n\n— Үч күндөн берки алганыңдын баары кайда? Тап сволоч... — деди. Көчүгүн\nээрден көтөрө түшүп обдулуп.\n\n«Бул азапка кайдан туш болдум эле» деп, башкадан жардам сурагандай\nжалдырап, эки жагына бир карап алып, дуңган:\n\n— Болсо аңтарып таап ал,— дегендей кылып, кын-жылган түр менен көзүн\nыкшыйтып, стражникке карады.\n\nДуңганды баса калып, мууздап жиберсе да эчтеме өнбөсү көрүнүп турат.\nСтражник, оозуна тийгени менен ылгабай сөгүп туруп, бир кезде колундагы\nкокозону керилип келип, жерге бир салды эле, кокозодогу апийим бол этип\nыргып кетти."
  },
  {
    "id": "148",
    "text": "Дуңган— барып турган бир бечара. Өзү мындан он беш жыл мурун Үрүмчүдөн\nбир байга жалданып чыккан экен, кийинки кездерде кожоюну Караколго\nкелип, апийим айдап байып, апийимди артынып алып, өзү кайра тартат да,\nмуну таштап кетет. Бул андан калгандан кийин ар кайда сандалып жүрүп,\n\f                                                   \n\n\n\n\nакырында Сарытологойго келип, эптеп жүрүп быйыл чейрекке жакын апийим\nайдап алган. Ушуга бел байлап, жолго каражат кылып, быйыл жериме\nкайтамбы деп жүрүүчү. Кытай жерине кайткан кишиге мындан бөлөк каражат\nөзү да жок эле. Ушул дуңгандын бирөө кеп сураса, адегенден эле «хатын,\nбала он беш жыл көргөн жок» деп баштачу."
  },
  {
    "id": "149",
    "text": "Мынабу жерде менин боорум ачып кетти. Эгер ушу мүнөттө менин колумдан\nкелсе, канча болсо берип, мынабу түксүйгөн, ырайымсыз, дүнүйөкөр,\nачкөздөн бечара дуңганды бошотуп алышка, өзүмдү даяр эсебинде көрүп\nтурдум. Он беш жылдан бери жердин түбүндө багаркөрөрү жок жетим калган\nкатын-балдарын бир көрөмбү деген үмүт менен быйыл бир алакандай жер\nайдап, ала жаздай саргарып, багып келип, андан кырып алган беш кадак\nнемесин алтындай сактап жүргөн байкуштукун акырында келип мынабу ач көз\nтартып алганы жатса кантип ичиң түтөт? Же бир элдей болуп байып, дүнүйө\nкөбөйтөм деп жүргөн адам эмес. Барып турган бир бечара. Берегинде\nбешмантчан болуп, желденип, эки колун артына алып челкейип турган\nЫбыкеге бечара дунган жалжал карап коёт. «Ушу мени бир коргоп, бирдеме\nдеп койбос бекен» деп ойлойбу? Ыбыке антпейт. Дунгандын аянычтуу,\nкайгылуу тагдырына ушунчадан бир мен кайгырып тургандай болом."
  },
  {
    "id": "150",
    "text": "Стражник баркылдап сөгүп, ат менен тепсетип, кам-чынын алдына алчудай\nбир эсе качырып барып, бир эсе кайра тартып турду да, бул жерден эчтеме\nөңбөсүнө көзү жеткен соң, бир убакта жалгыз дунганды алдына салып,\nкежигеден түртүп, айдап алып ары карай кетти.\n\nКожоюнубуздун катыны күндөгү убакта Кыдырма, Беккул мен үчөөбүздү\nотунга жумшап жиберди. Жолугбузда бир боз үйдүн жанынан өтүп баратып:\n\n— Стражник жүрөт, баягыны каттыңар беле? — деп, күңкүлдөп жаткан\nбирөөнүн дабышын уктум.\n\nТокой алыс эмес, күндө барып, отун алып жүргөн жер. Кайтканда күчтүү деп\nКыдырманы жогору жагыбызга салып, Түптүн суусунан кол кармашып кечтик.\n\nБиздин келишибизди күтүп тургандай, үйгө кеч кире келип көчүк баса элек\nжатсак Көчкүн:\n\n— Жүргүлө,— деди өзүбүздөн мурун ордунан обдулуп калып...\n\nКайда алып барарын биле элек жатса да иштин түбүнө көзү жетип тургандай,\nКыдырма:"
  },
  {
    "id": "151",
    "text": "Кайда алып барарын биле элек жатса да иштин түбүнө көзү жетип тургандай,\nКыдырма:\n\n— Кайда? — деди чарчаган түр менен кабагын чытып. Көнбөскө чара жок.\nКөчкүндүн жол башчылыгы менен бир ээсиз таш үйгө бардык. Үч капка жайма\n\f                                                  \n\n\n\n\nтаруунун жанында бир келин соку күйшөп туруптур. Ар кайда чачылып\nжаткан сокуларды көрсөтүп:\n\n— Кана, бир-бирден алгыла! — деди Көчкүн.\n\nКезек-кезек:\n\n— Күйшөгүлө, атаңдын көрүлөр! Жаныңар барбы!— деп бизди айдап-айдап\nкоёт. Чабалыбыз Беккул. Ал сок-билекти араң эле көтөрүп таштайт. Ага\nКөчкүндүн ачуусу келип:\n\n— Тамакты кандай ичесиң? Ошондой кыл,— деп сөөмөйүн Беккулдун көзүнө\nтакады. Эриккен кишинин эрмегиндей кылып, төбөсүнөн укуй алып жаза-буза\nкөзүн чукуп, ызалап жатып, аны бир кезде ыйлатып койду. Ошенткенде\nБеккул сокбилекти ыргытып жиберип, өңүн бузуп, эшикти көздөй өңгүрөп\nжөнөй берди эле:"
  },
  {
    "id": "152",
    "text": "— Кайсы атаңа барасың? — деп кекетип, колунан силкип, кайра кармап\nкелди.\nXIII\n\nБир күнү түшкө жакын апийимден келип, үйдүн жанында арыкка колумду\nжууп олтуруп, Байболотту көрдүм. Алдына мингени өзүнүн эзелки кашка\nайгыры. Бир жасоол айдап алыптыр. Экөө тең Ыбыкенин ак үйүнө келип\nтүштү. Мында бир топтон бери пристав жаткан. Чоңкол да ушу чөйрөдө\nболучу. Пристав — баягыда Карпыктын үйүнүн жанындагы топтун ичинен мен\nкөргөн ачуулуу пристав. Кыргыздын жайын жакшылап жаттаган!"
  },
  {
    "id": "153",
    "text": "Байболот атынан түшүп, үйгө киргиче мен аңырайып карап калдым да кирип\nкеткенден кийин ошондо жүгүрүп кирип бардым. Эшиктен кире берген\nжерден, төргө, үстөлдүн үстүндө мурутун чычайтып, сурданып, бир кагазды\nтикийип тиктеп отурган приставды көрдүм. Чоң-кол бул жолу жок экен.\nПриставдын алдында, жерде, улуктун урматына кулдук уруп, жүгүрүп отурган\nкишилердей старчын, элүүбашы сыяктуу бир тобу отурат. Карабай бар. Мен\nкирип барганда бирөө:\n\n— Жүр ары! — деди эле чегинип барып, эшиктин далдасына туруп калдым.\nПриставдын оң кол жагында, үстөлдө элден өзүнүн бөтөнчөлүгүн көрсөтүп\nтургандай, чалкалай тартып чиренип, Ыбыке отурат. Байболот кирип\nбарганда, бул мурутунан күлүп, приставка карай:\n\n— Таксыр, баягы тентегиңиз ушул,— деди.\n\nУлук жалт карап алып, алдындагы кагазга сүйрөңдөтүп бирдемени жазып\nкоюп, анан:"
  },
  {
    "id": "154",
    "text": "— Сен доңуздун баласы, элди эмне бүлдүрүп жүрөсүң? Айтчы, гана! — деп оң\nколу менен үстөлдү таяна түшүп адырая калды. Байболот жаман шапалагын\nбүктөй кармаган бойдон, боюн токтотуп, шашпай гана жай дабыш менен:\n\n— Мен жазыктуу болсом, айбымды тартайын. Абалы күнөө кимде, ошону\nакыйкаттагыла!.. — деди.\n\nПристав бирдеме- дегени камданып келе жатканда Ыбыке:\n\n— Старчындарды сабап списканы тартып алганыңды эмне дейсиң? — дей\nбергенде Байболот жулуп алгандай:"
  },
  {
    "id": "155",
    "text": "— Тартып алганым ырас. Буга бизден бөлөк элдин түгү коробойт экен.\nСолдатка кетсек, биз көрөт экенбиз. Эгер силер элдин чын камкору болсоңор,\nкалыстыгыңар кайда? Ошол спискада байлардын, жакшылардын балдарынан\nкирген бирөө барбы? Анысы аз келгенсип, макул болду деп биздин\nсыртыбыздан приговор жасап, он жетини он тогуз кылып, кыркты отуз кылып\nкаттап берип отурасыңар. Байлар болсо, балдарын сатып алып калат экен,\nалардын ордуна түгү жок томояктар, биз кетет экенбиз. Эми кайда силердин\nкалыстыгыңар деп суук жүзү менен Ыбыкеден көзүн алып, приставка карады.\nПристав далилдешип, чындыкка келүүнүн ордуна, түгүн сыртына жыйнап,\nачууланып тактайды муштагылап:\n\n— Ит, чочко! Көрсөтөмүн сага!..— деген сыяктуулар менен далилсиз сөгүп,\nкур опузалап отурду.\n\nПадышанын адил жардыгына каршы болгон ит, сени азыр мен эмне\nкылып жиберейин? — деди бир кезде."
  },
  {
    "id": "156",
    "text": "Падышанын адил жардыгына каршы болгон ит, сени азыр мен эмне\nкылып жиберейин? — деди бир кезде.\n\nБайболот жашыган жок. Кайта «эми тартынсам да, тартынбасам да баары\nбир» деген немедей, кайратына келип, чыйралып, приставдын көзүнө тике\nкарап өзүнүн түсүн эркин бийлеп алып туруп, эми чындап жооп берди:"
  },
  {
    "id": "157",
    "text": "— Падышам адил дейсиң. Жерибизди оторлоп, бизди сураганына мына быйыл\nэлүү жылдан ашкан экен. Ошондон бери биз эмнени көрбөдүк? Илгери Кокон\nканы сурап7 турганда да муну көргөн эмеспиз. Адеп келе сала жер-суубузду\nтартып алды. Жердин эң соорусун ырасийден көчүп келген мужуктарга алып\nберди. Аны-сына да көндүк. Ордубузду бошотуп, өзүбүз мындай чыга бердик.\nЭң аягында тоо-таштын арасындагы бирди жарым жерибизден өйдө тартып\nалып, өзүбүздү кууп чыгып, капчыгайга камады. Көрө турган күн, иче турган\nсуубуздан ажырадык. Кыштообуздан айдап чыгып, оордубузга пасөлкө түштү.\nБиз бир теше жерге жетпей жүр-сөк, мужуктар түтүнгө кырк элүү тешеден\nжер ээлеп жатты. Жерибизди сугарууга суу да тийбеди. Жадаганда ак кардуу\nмөңгүнүн арасын ыраа көрбөй, казыналык деп алып коюп, туяк кат алды.\nБирди жарым-малыбызды да кеңири отко салбадык. Отунга барсак карагай"
  },
  {
    "id": "158",
    "text": "Бирди жарым-малыбызды да кеңири отко салбадык. Отунга барсак карагай"
  },
  {
    "id": "159",
    "text": "башы кармап алып, өзүбүздү уруп, аркан жибибизди тартып алып, протокол\nкылып, айдап жиберет. Ырамат, налогдон көз ачырбай отуруп, бизди түгөл\nитке минген томаяк кылды. Ырамат, чыгым үчүн саап ичип отурган жалгыз\nуюбуздан өйдө саттык. Барга бардай, жокко жоктой түшпөдү. Жердин баарын\nбасып жаткан көпөстөр менен, жалгыз үйлүү жардылар наликти бирдей\nтарттык. Улук-тардын ары-бери жүргөн чыгымы да биздин мойнубузда болду.\nАны мөөнөтүндө таппай калсак түрмөгө камады. Ушулар аз келгенсип,\nакырында келип, бизден солдат алам дейт. Бу кайда эми падышаңдын\nадилеттиги? Бизге кайсы көрсөтүп койгон сыйына ошентет? Падыша\nөкмөтүнүн кылганы аз келгенси, бий, болуш, старчындар бир жактан чыгып,\nээн жерде камаган карышкыр тобундай кара букараны эки жактап, ортого\nалып, соруп отурса — бул биздин күнүбүз эмне болот? Качанга\nчыдайбыз? Канткенде күн көрөбүз?"
  },
  {
    "id": "160",
    "text": "Бул жерге келгенде, приставдын сөзгө жыгылып калган белгиси сезилип\nкалса да «бул иттерге сыр алдыр-бай, катуу туруш керек» дегендей болуп,\nачууланып, түк-сүйүп, бардык күчүн сыртына жыйып турду.\n\n— Эмесе сенин оюңча падышанын кылган иши терс экен го? Мындагы улуктар\nсага...— деди пристав, чычайган мурутун оң колу менен жанып калып."
  },
  {
    "id": "161",
    "text": "— Улуктун адилеттиги ошобу. «Орус, кыргыз» деп, бирине-бирин кырды\nбычак жоо кылып коюп, тамаша-сына карап отурат. Поселконун жоон\nмуштумдары биз бирдеме дей электе келип, ооз ачырбай баса калат. Эгип\nкойгон эгинибизди тартып алат, чөбүбүздү чаап алат. Кокус бир малыбыз\nжерине түшсө бүтпөгөн доого калабыз. Бир малдын басып кеткен туягына бир\nкара төлөйбүз. Сотко кетебиз. Жолдон мал өтсө кармап алат. Ушуну кылып\nотурган улуктарыбыздын салыгын биз алар-дан артык тартпасак, кем\nтартпайбыз. Акыры аягында уруштагы солдатка керек деп, уй ичибиздеги\nбуюмга налик салды. Аркан жибибизди, астыбызга салынган кийизибизди\nалды. Жадаса бутубузга кийип турган байпагыбыздан өйдө чечип бердик.\nСилер элдин камында жүргөн улук болсоңор, ушуларга эмне адилеттик\nкылбай-сыңар:\n\n«Муну менен сөз жарыштырып, убакыт өткөрүүнүн кереги жок» дегендей\nпристав көзү тасырая түшүп:"
  },
  {
    "id": "162",
    "text": "«Муну менен сөз жарыштырып, убакыт өткөрүүнүн кереги жок» дегендей\nпристав көзү тасырая түшүп:\n\n— Бас үнүңдү! — деп анын сөзүн айтып бүтүрбөй муштуму менен столду\nкоюп калып, ызырынып. Байболотко жай басып барды да кайтып, оң жагында\nтурган пагону бар жигитине:\n\n— Айдап барып кама, итти! — деп буйрук берип калды. Байболот анын\nалдына түшүп кетип баратканда, оюна жаңы бирдеме түшө калгандай аны\nкайра чакырып, токтотуп туруп, пристав:\n\f                                                    \n\n\n\n\n— Сенин бабаңды таанытам мен азыр! «Солдатка барбайбыз деп айткыла»\nдеп элди азгырып, сөз таратканыңды билесиңби? — деди кабагын түйүп\nтуруп.\n\n— Эл өзү билет. Бирок элдин баары көнүп отурган жери жок. Айтканыбыз\nайткан. Мурун айтылган сөздүн бир оозун кайтып албайбыз. Биз эми\nчыдагандан...—деп барып, ачуусу менен сөзүнүн аягын бүтпөй токтоду\nБайболот.\n\nПристав бардык үнү менен:"
  },
  {
    "id": "163",
    "text": "Пристав бардык үнү менен:\n\n— Айдап кет, итти! — деп бир барк этти да, аны ай-дап жолго түшкөн соң\nартынан ачууланып, кекетип калды...\n\nУшундан он чакты күн өткөндө, мага бирөө бир кат окутту. Кат Байболоттон\nэкен. Сөздү бирден эжелеп, көзүмдү үйрөнтүп барып анан окубасам, кандай\nкат болсо да жалган жерден шар кете албаймын. Менин багыма мынабу кат\nкөп молдолордукундай табышмак эмес, колу жаман болсо да, даана жазылган\nкат экен. Эң мурун ичимден бир сыйра күбүрөп окуп чыктым. Кат мындай:"
  },
  {
    "id": "164",
    "text": "«Мен түрмөдө жатам. Арыз-арманымды угаар эч ким жок. Кыргызды бу жерде\nжан ордуна да санабайт. Пагону жаркылдаган полицалар бизди кеңсалардын\nченине жолотпойт. Улуктарга жибербейт. Кыргыздын жакшылары болсо бий,\nболуш талашуудан, бирөөнү жакыны кылып жанына алып, бирөөнү кырына\nалып, кырсыгын тийгизип, пара жеп, кулкунун майлоодон бошобойт. Журтту\nкан-какшатып, ыйлатып, пара жеген киши биз-де — эң мыкты адам болот деп\nүмүт эткендер ушулар. Анте албагандар — жарамсыз, колунан түк келбейт!..\nМына «мыктылар!» жер-суу болсо жылдан-жылга колдон кетип отуруп бүтүп\nбарат. Алардын оюна бул кирип да чыкпайт. Ач арыктын абалына кароо, арыз\nмуңуна кулак салуу, жердин камын ойлоо, элдин тагдырына кара-шуу\nдегендерди булар ойлоп да койбойт. Алардын бар максаты: жаат курап\nжайлоо талашуу, даражага жетүү, элге чыгым салып, зоболосун тийгизүү,"
  },
  {
    "id": "165",
    "text": "жайлоо талашуу, даражага жетүү, элге чыгым салып, зоболосун тийгизүү,\nкедейдин жыйырма коюн ашырып, жүз кылып, байдын миң коюн кеми-тип эки\nжүз кылып каттатып, арадан жем түшүрүү, өчуккөнүн жасоолдорго,\nполицияларга сабатып, ыза көрсөтүү, жүрөгүн алуу, алсыздарды ыйлатуу,\nулуктарга, сотторго жагынуу, парага семирүү, өз кулкундарын тойгузуу...\nалардын бар ою ушул. Эми кызыл кулактарды, соодагерлерди ал. Кедейлерди\nбир жагынан жокчулукка учуратып, түгөтүп бараткандар ушулар эмеспи?\nЖайын-да бир сом берсе, күзүндө бир кой кылып алат. Бир маа-сылык тери\nберсе бир уй алат... Пара деген кыргыздын сөөгүнө жедеп сиңген. Парасыз\nкылдай иш бүтүрө ал-байсың. Судьяга бир арыз айтыш үчүн томаяктар\nжалгыз уюн сатат. Жакында Сатаркул үй-бүлөсү менен чу-бап, арыз берем\nдеп Караколго келиптир. Көрүнүп турат эч кимден кайыр жок...»\nXIV"
  },
  {
    "id": "166",
    "text": "Эгин орогу болуп калган. Карыялар «быйылкыдай эгин чыгып көргөн эмес»\nдеп жүрүүчү. Бирок чанда бир болбосо, элдин көбү бирдемеге алагды болуп\nтургандай, апийимден бөлөк жумушка баштагыдай баспайт. Апипийм — кайда\nболсо пул. Эл муну жакшы билет. Мындан башка жумушка кирүүнүн ордуна\nэлдин көбү жоого аттанчуудай ат жаратып минип, ээр токумун жабдып,\nайбалта, найза жасатып, күн-тун дебей чакылдатып, усталарды узантып\nжаткан сыяктуу.\n\nБая күнү да бирөөнүн:\n\n— Не бар, не жок, даяр болуп туруш керек. Замандын түрү жаман...— деп\nотурганында да бир мандем бар өңдөнгөн эле.\n\nКыдырма, Беккул, мен үчөөбүз тышка жатчубуз. Бүгүн күндөгүдөн эртелеп:"
  },
  {
    "id": "167",
    "text": "Кыдырма, Беккул, мен үчөөбүз тышка жатчубуз. Бүгүн күндөгүдөн эртелеп:\n\n— Тургула,— деп бирөө жабуусун сыйрып кетти. Ыксыраган ширин уйкудан\nэрксиз ойгонуп кетип, уйпалактап, көзүбүздү ачсак, жер билинер-билинбес\nагарып келе жаткан экен. Биз ашыгып кийинип, бирден кокозону белибизге\nбайлап, камынгыча бирөө жол баштап, жогору карай жөнөп да калды. Апийим\nкыштактын башында, жолдун боюнда. Күндө жанынан өтүп жүрүүчү бир кара\nүйгө жете бергенде, алдыбызда бара жаткан Көчкүн:\n\n— Бас ой! Ок, кибиреген атаңдын көрүлөр! — деди бизге бир жеринен эсесин\nкетирип койгондой.\n\n— Ичибизден кырмачыбыз Айылчы менен Түлөбай деген жигит. Сүт жакшы\nчыккан күнү булардын ар бири эки чыныдан (эки жарым кадак) алат. Айылчы\n— арамза неме, кээде Кыдырма менен менин кокозомду8 карап коюп:"
  },
  {
    "id": "168",
    "text": "— Алганың ушул элеби? — деп суракка ала берүүчү. Бул биздин кыра\nалбагандыгыбыздан эмес, кымтып алдыбы деп, шек уруп айтканы. Мындайга\nкөнгөндөр апийимди жалбыракка ороп туруп, ычкыр кашатына катып алат.\nЖе кетип баратып, солдун арасынан бир жерди болосоп туруп таштай салат.\nБул көбүнчө кытайлардан калган адис дешчү. Бирок Кыдырма экөөбүз мындай\nкылбайбыз.\n\nАпийимди жалган түшкө чейин кырдык. Түштө үйгө келсек Солто менен\nАбийир (анын агасы) кечээтен берки апийимди жыйнап, эки жың, үч жыңдан\nкылып таңып, тактанын алдына кулатып жаткан экен. Апийим мындай көп\nболорбу. Бая бир түнү кыштоодон ороо казып, үч пуддай апийимди дагы\nкөмгөн. Бирок бизге көрсөтпөйт. Апийим көмүшкө келгенде, же бир өз ара\nжашыруун сөз кылышмак болгондо, бизге:\n\n— Силер бара тургулачы,— дей салышат."
  },
  {
    "id": "169",
    "text": "— Силер бара тургулачы,— дей салышат.\n\f                                                   \n\n\n\n\nБир күнү кечинде дагы баягы үчөөбүз тышта, отко картошка салып коюп,\nкемегенин жанында отурат элек. Үчөөбүздүн тең көйнөгүбүз апийимге чылап\nалгандай сарала болуп, каңырсып турат. Үстүбүзгө жуккан апийим,\nчимкиригин үнөмү жеңине сүртүп жүргөн жаш баланыкындай болуп,\nкакачтанып катып калган.\n\nБиздин ылдый жагыбызда, бир үйдүн үзүгүн сыйрып алып, бир эки катын\nкийиз жамап отурган. Ары жактан ийик ийирген бир катын келип кошулду.\nАкырын гана күңкүлдөп, бирдемени кобурап отурушат. Ары жактан келген\nкатын, бир убакытта кыштоонун артында тартак-тап, саржан салып жүргөн\nзамчыларды карап алып (алар орус эле):\n\n— Ушулар келип жер ченегенден бери жарыбадык. Жылдан-жылга тегеректин\nбаарын кууруп эле келе жатат айтор...— деди."
  },
  {
    "id": "170",
    "text": "— Бу жерден бизди дагы бир жакка оолатат экен деп жүрүшөт го,— деди\nкийиз жамап жаткандын бири.\n\n— Апей, койчу! Ушуну менен кыштообуздан үч жолу которду эми...\n\n— Анысын ким билсин. Бая күнү бирөө «бу жерге дагы мужуктар келип\nтүшмөк болуптур» дегенден улам айтам...\n\nАлардын сөзүн коюп, биз өзүбүзчө кеттик. Кыдырма бир кезде Кызыл-Кыя\nжактагы карагайлуу, бийик тоону карап алып:\n\n— Бүгүн түндө качпайлыбы? — деди мага.\n\nБул биздин көптөн берки жашырын сырыбыз эле. Вирок качкан менен анда\nбаргандан жыргабай турга-нымды, андан калса Элебестин «мына, баягы\nжелмогуз дагы келди» дей турганын ойлоп, мен убада бериштен баш\nтарттым. Кыдырма ач талаада калган жаралуу жандай муңайып, чыгыштагы\nтоону дагы бир карап алды да, бир аз ойлонуп калып:\n\n— Силер качпасаңар койгула, мен качам,— деди.\n\n— Сага эчтеме эмес, биз барсак Элебес жакшы көрбөйт,— дедим мен."
  },
  {
    "id": "171",
    "text": "— Сага эчтеме эмес, биз барсак Элебес жакшы көрбөйт,— дедим мен.\n\n— Мында кайсы чекең ысып отурат? Же таманыбызды тындырбаса, же бир\nуйку бетин көрбөсөк. Үстүңдү карачы, ушинтип жүрүп чирип өлөбүзбү? —\nдеди көйнөгүнүн жеңине катып калган апийимди ушалап коюп.\n\nБир себептен качсамбы деп да ой кылдым. Мындагы мен эш тутканым\nЖыргалаңда орустун малын багып турган бир кыргыз бар эле. Былтыр\nошондо мал багып үч айдай жүрүп келгем. Мен качып барганда көп болсо\n\f                                                    \n\n\n\n\nушуга берер деп ойлондум. Мага бул Солтонукунан алда канча жеңил\nкөрүндү.\n\nБиз ушинтип отурган убакта, Айылчы тышка чыгып, бизге жакын жерге\nкелип, саара кылып туруп жатып:\n\n— Атакөйү, жамандардын эчкиче бөлүнүп алып отургандарын! — деп\nкекээрдүү, какшык күлкүсүнө салып жымыйып койду. Менин көзүмө буларга\nбиз күнөөлүү иш кылып жатканыбыздай көрүндү."
  },
  {
    "id": "172",
    "text": "Убадасына жетиптир, бир күнү эртең менен туруп жатсам — Кыдырма жок.\nЖаткан ордунун жылуусу көп кете элек экен. Буга карап, мен таңга жуук\nтуруп кетсе керек деп жорудум. Бирок артынан түшкөн куугунчу шордууну\nкуткарбаптыр. Күн шашке ченде, бирөө алдына салып алып, биз апийим\nкырып жаткан жерге өкүр-түп айдап келди. Кыдырманын көз жашы салаа-\nсалаа болуп ыйлап жүрөт. Бизге жакындай бергенде, айдап келе жаткан\nкишиси:\n\n— Сенин атаң Ырай эмес — мен. Бас ылдам! — деп камчы менен желкеден\nары түртүп жиберди.\n\nАлар келе жатканда Айылчы мага жаман көзү менен алайып:\n\n— Мынабу жамандар кеңешип туруп качырса керек,— деди. Артынан — силер\nменин кулумсуңар. Силерге кожоюн мына мен! — деп өзүнүн төшүн көрсөттү."
  },
  {
    "id": "173",
    "text": "Бир айдан кийин Элебес келип, Беккул экөөбүздү учкаштырып алып кетти.\nАпийим тилими бүтүп, эми биздин анча керегибиз деле жок болуп калган.\nМен да жарытып жумушка баспай жана баягыда «Кыргыздан солдат алат»\nдеген кабар аскарлап алып, «эми заман кандай болор экен» деп, элдин\nсанаасы бир жерге токто-бой калтылдап турган убагы эле. Анын үстүнө\n«Солдат бербесе падыша уруш чыгарат экен, айылга солдат чыгарып, элди\nкырат экен...» деген өңдүү кептер бир жак-тан тарап кеткен. Бул убактарда\nат жаратып минип, айбалта, найза жасатып, элден элге чабарман жибертип,\nкабар алып, күн мурун күтүнүп жаткан жерлер да болду. «Убаданы бир\nкылып, бар жерди текши кабарландырып туруп бир күнү кирели» деп\nкамынып жаткан элдер бар экен деп да угулуп жатты."
  },
  {
    "id": "174",
    "text": "Мен эң артына учкашкамын. Эңишке келгенде эс ала түшүп, өргө келгенде\nартына шыпырылып кетип барам. Күн бешим ченде жолдо, карагайдын\nарасында бир жалгыз үйгө түштү. Эркеги жок экен, үйдүн катыны бизди кош\nкөңүлү менен тосуп алып, отко чай койду. Элебес тааныш экен. Экөө\nкобурашып отурат...\n\f                                                  \n\n\n\n\nУшундан жарты сааттай убакыт өтпөй, күтпөгөн жер-ден алыстан, айкырык-\nөкүрүк менен келе жаткан топ кишинин жалаңкычтай, ачуу дабышы чыгып\nкалды. Үйдүн катыны менен Элебес сөздү коё коюп, өңдөрү бир заматта\nкубулуп, делдейе калышты. Жабыла тышка чык-тык. Биздин маңдайыбызда,\nтокой аралап кеткен жалгыз аяк жолго салып, тебетейин булгалап, үстү-\nүстүнө камчыланып, кыйкырык-өкүрүк менен кетип бараткан бирөөнү көрдүк.\nТокойдун биз жак четиндеги бал челектин жаны менен бир топ малды\nчаңдатып айдап жана бир топ адам өттү."
  },
  {
    "id": "175",
    "text": "Элебес, карагайдын ачыгына чыгып, аңды-дөңдү карабай чапкылап кетип\nбараткан элге карай:\n\n— Ой, эмне? — деп дабышынын барынча унчукту. Ашыгып бараткан элдин эч\nкимиси жооп берген жок. Берегинде бир, алдындагы койго шашып баратып,\nарты-нан кууп келе жаткан койчуга караган карышкырдай алактап, кетип\nбараткан бирөөнү көрүп, Элебес дагы жаңкыдай кыйкырып, иштин жөнүн\nсурады эле, ал:\n\n— Падыша менен кыргыз урушуп калды! — деди да буйдалбай чаап кете\nберди. Бар укканыбыз ушул.\n\nУшинтип мындан бир нече мүнөт мурун жайбаракат жаткан дүйнө заматта\nбүлүнүп, чакчалекей түштү да калды."
  },
  {
    "id": "176",
    "text": "Биз үйдүн чайына күтпөй аттанып кеттик. Күн батарга жакын Кызыл-Кыяга\nжакындаган кезде, тору бышты-сын энтиктирип, Бейшемби алдыбыздан\nчыкты. Ошондон бизди баштап алып, калың токойго салып, кайра төмөн\nкарай алып кирип кетти. Бул убакта түн кирип калган. Баягыда биз отун\nалуучу калың токойду аралап, күңүрт тартып үн-сөз жок кетип барабыз.\nАлдан бир аз убакыт-тан кийин калың токойдун ичинде бир жерден билектей\nот жарк этип, кайтып өчүп калды. Биз ошону карай тарттык. Барсак баары\nбиздин үй-бүлө! Башариндин чоң, кызыл бээси менен карагер кунаны жүрөт.\nАйраң каласың... Элебес менен сүйлөшүп жатып бир кезде Бейшемби:\n\n— Кызыл-Кыяда жолчулардан жан калган жок. Башарин бүтүн мал-мүлкүн\nташтап качып кетиптир,—деди акырын гана, бирөөдөн жашырып, кеп уруп\nотургандай."
  },
  {
    "id": "177",
    "text": "Мага көптөн бери сагынып келе жатып, Кызыл-Кыяны көрбөй калганым арман\nболду. Бабайдын үйүнүн артындагы тектир эсиме түштү. Бул тектир мени\nдалай жубаткан. Ушунун кылда чокусуна жалгыз чыгып алып, эки жагыма\nкарап, менден алда канча төмөн турган Башариндин үйүн көрүп, жер жүзүнөн\nтандап келип ушул жерге чыккандай, көйкөлгөн, сулуу чөптөрдү теңселтип,\nжибектей жылып турган таза желге, көкүрөгүмдү тосуп турганымда бир\nкөңүлүм сергип, өзүм сансыз жылдан берки туткундуктан азат боло\n\f                                                   \n\n\n\n\nтүшкөндөй болуучу элем. Чарчаган денеме жаңыдан бир кубат кире\nтүшкөндөй сезээр элем."
  },
  {
    "id": "178",
    "text": "түшкөндөй болуучу элем. Чарчаган денеме жаңыдан бир кубат кире\nтүшкөндөй сезээр элем.\n\nТектирдин тескейинде, бир жыбытта жылып аккан булак бар. Ушул булактын\nтүбүндө отуруп алып далай жолу ойлонгонмун. Кэзде үйдөгүлөр урушуп\nжаныма кайгы батканда өзүм атайы жалгыздап, ушул жакка кетип калар\nэлем. Ушул тектирден караганда тээтиги Каркырага кетчү жакты, алыстан\nбүлбүлдөп турган Түп-түн көпүрөсү анын күнгө чагылышып, быжырап турган\nсайма жыгачтары көпүрөнүн үстү менен кербендер чубап, узун тартып,\nакырын гана каалгып жылып, өтүп бараткан өгүз арабалар, андан ылдый Чоң\nБулактын оозундагы Василийдин жаркыраган үйү, мен уй кайтарган жерлер,\nБашариндин Ак-Сайдагы бал челеги, Бабайдын чөп чабышы, мен чөмөлө\nтарткан ой, Серкенин кашаасы, Кыдырма болуп ышкын терчү чоң күңгөй —\nбаары да саналып, көрүнүп туруучу.\nXV"
  },
  {
    "id": "179",
    "text": "Биз эки күндөн кийин Сарытологойго көчүп барып, элге кошулдук. Элдин\nбаары тоо таянып конгон...\n\nБир күнү Каркырадан Караколду карай өтүп барат-кан он бештей казак орус\nушунда тие кетип, маңдайда атыш болду. Буга мергенчилерин алдыга салып,\nэркек аттуунун баары кеткен. Күн бешим болучу. Атылган мылтык үндөрү\nсайдагы айылга жазбай угулуп турат.\n\nУшунун кечинде:\n\n— Жапа баласы менен окко учту,— деген кабар угулду."
  },
  {
    "id": "180",
    "text": "Ушунун кечинде:\n\n— Жапа баласы менен окко учту,— деген кабар угулду.\n\nБу жолу кыргызда булкунган катуу күч — калың букара-кедей, батрак, орто\nчарбалар болуп, көтөрүлүш-түн тизгинин баштаган да ушулар эле. Бий,\nболуш, манаптар өңдөнгөн кыргыздын эл билермандары болсо, ушул окуя\nбашталгандан тартып, бир бет алып кете ал-бай, эки ортодо жалтактап\nкалып, аягында калың букаранын күчүнө көзү жеткен соң, көпчүлүккө эрксиз\nбаш ийип, элдин кур шарданында гана жүрүп калган эле. Ошондуктан\nбулардын көпчүлүккө кошулуп, согушка кириши — чын дили менен кириши\nэмес, анчейин гана калың элге кадырымды сактап калайын деген ой менен,\nжүзүн саткандык болуп көрүндү.\n\nЭлде тынчтык жок. Күндө бир жерге которулуп конобуз. Түн болсо эркек\nаттуунун баары айбалта, найзаларын кармап, бир жакты көздөй тартып\nберишет.\n\nБир күнү Бейшемби:"
  },
  {
    "id": "181",
    "text": "Бир күнү Бейшемби:\n\f                                                   \n\n\n\n\n— Жоодон мал алып жаткандар көп болду... Мен эчтемеге тийгеним жок,—\nдеп келди. Аныкын туура көрүп, Бурмаке:\n\n— Албаганың жакшы, балакетиңди алайын! Бирөөнүкүнө кара санап кереги\nжок. Замандын түрү минтип турганда, кишиники эмес, өзүбүздүкү буюрарын\nкудай билет,— дейт.\n\nБолуп жаткан окуялар тууралуу элде кулак элүү:\n\n— Байсоорунду алып коюптур дейт.\n\n— Саяк көтөрүлүп, бери карай көчүп калыптыр.\n\n— Арык тукуму беш жүздөй кол курап, Караколго кириптир...\n\n— Сарыбагыш эли кол курап, «урушабыз, качпасын» деп элди токтотуп жатат\nдейт.\n\n— Саруу, Желдең, Кызыл сууга кирип, бир топ кыргын болуптур.\n\n— Замандын шыйкы жаман. Элдин кача турган түрү бар.\n\n— Кыргыз жеңилип калыптыр..."
  },
  {
    "id": "182",
    "text": "— Замандын шыйкы жаман. Элдин кача турган түрү бар.\n\n— Кыргыз жеңилип калыптыр...\n\nУшундай алып качты сөздөр саат сайын, мүнөт сайын жаңылап угулуп\nжаткандай болот. Эл кимисине ишенерин билбейт. Ушунун артынан дагы бир\nкүнү — «Пишпек менен Караколдун ортосундагы зым карагайларды жыгып,\nкөпүрөлөргө өрт коюптур...» деген кабар угулду.\n\nАрадан бир кыйла замандар өттү. Элдин түрү баштагыдай эмес, үй\nбуюмдарын жеңилдетип, алганын алып, таштаганын таштап, камынып калган.\nКээ бирөө дүнүйөсүн талаага таштап кетүүдөн кыйбай, салыкка салып жатып:\n\n— Эми бул дүнүйө кимге буюрар дейсиң,— деп коёт.\n\n— Залим падышанын кылганы!"
  },
  {
    "id": "183",
    "text": "— Эми бул дүнүйө кимге буюрар дейсиң,— деп коёт.\n\n— Залим падышанын кылганы!\n\nУшинтип эл ары-бери толкуп туруп күндөрдүн бирин-де четинен бузулуп-\nжарылып, көчүп да калды. Көчкөндө бүтүн эл түбүнөн көтөрүлө катуу\nтолкугандай, жер бети шыкай толуп, камалышып, айдаган малдай каптап,\nэгин-тегин дебей тепсеп, кытайды карай бет алып, агып алып бир жөнөп\nберди дейсиң — «кудай», тирүү пендесине бербесин!.. Кээ бирөө жолду катар\nкетип баратып, ар кай жердеги бирин-серин байлардын зайымкелерине, бал\nчелектерине, үйлөрүнө, эгин, чөптөрүнө чаап барып, от коюп, жалын асманга\nзуулап, чатырап күйүп, жердин бетин жоо тийгендей кылып, сыйпады да\nкетти. Ушулардын катары менен Башарин, Василий, Метрейдин үй-"
  },
  {
    "id": "184",
    "text": "жайларынан, бал челектеринен, үйүп койгон сары кыр чөптөрүнөн ыпын неме\nкалбай күйүп, малдары жоонун алдына түшүп, Кызыл-Кыянын бети бүгүн\nжылас болду. Эл кумурскадай аралашып, чуркурап, ата-баладан адашып, ар\nбир уруу журт өзүнчө белги кылып, желегин асманга көтөрүп алды.\nОрулбаган эгиндер, чөптөр, ак сарай үйлөр күйүп, түтөп артта кала берди...\n\nМен Жолбун деген байдын тору тайын жайдак минип, коюн айдашып алгам.\nБашариндин кызыл бээсине сылай жүк жүктөп, анын үстүнө Беккул менен\nЭшпайды мингизип алдык. Бурмаке да бир бээге минип, эки баланы\nучкаштырып алган. Айтор, ушундай болуп жүк жүктөгөн унааларга экиден,\nүчтөн бөлүп учкашып чиркешип элден калбай эптеп, биз да жүрүп келебиз..."
  },
  {
    "id": "185",
    "text": "Эки күн дегенде Каркыранын башына келип түштүк. Бул жердеги Албан\nказагы алда качан жөңкүлүптүр. Шашканынан: ар кайсы журттарда\nчечилбеген үйлөр, казан-аяктар жатат. Ээсинен адашып калган иттер жүрөт.\nДеги дүнүйөгө кайрылган жан жок, эл өзөндөй агып, чыгышты карай кете\nберди.\n\nЭми жолдогу бар жорукту терип кереги эмне, көчүп жүрүп отуруп, Каркыра,\nТуз, Капкак, Текес, Нарынкол деген жерлерди басып, кытай чек арасына да\nкелип жеттик. Ушул кезде арттан сүрө түшкөн аскерлер да жакын калган.\nМындан бир-эки күн мурун:"
  },
  {
    "id": "186",
    "text": "Кыргыздын бешиктеги баласынан өйдө дымын чыгарбай кырсын,— деп\nтүркестан губернатору беш жүз солдат жибериптир,— деген каңшаар угулган.\nКөкүрөк элинен кийин, төмөнтөн көтөрүлгөн саяктар жүрүп отуруп Корумду,\nЧоң-Ташка келгенде артынан аскерлер кууп жетип капчыгайга камап алып\nэлди кекилик уулагандай кылыптыр Ата-энесинин көзүнчө кыздарын\nзордуктаптыр. Бул кабар да жеткен. Балким ошолорбу, ким билсин!\n\nУшундай бирдеменин шек-шыбаасын билгендей, бүгүн элдин түрү да башкача\nболуп, көчтү таң заары менен жүктөгөн.- Шашке кез болучу.\n\nКүн сурданып тумандап, чыкыроон тартып турган. Мелтиреген талааны\nкаптаган көч кытайдын жерине өтө албай ары-бери толкуп, ийрилип турат..."
  },
  {
    "id": "187",
    "text": "Так ушул убакта арт жактан удаасы менен эки жолу күрсүлдөп замбирек\nатылды. Кай жерден атып жатканы маалым эмес. Баятан араң турган эл муну\nкөргөн соң илгери карай дыр коюп жөнөй берди эле, чек арада турган кытай\nчерүүлөрү (аскерлери) алдынан тарсылдатып аткылап дүркүрөгөн калың элди\nкайра жапырып таштады. Койлор мылтык үнүнөн чочуп, дыркырап кайра\nачты. Эл кызарган өрттөй эки жоонун ортосунда калды! Калың көч уюлгуй\nтүшүп, бир аз кидирип туруп булкунду эле, черүүлөр дагы жаңкыдаи жооп\nаларды. Тарсылдаган мылтык сүрүнө чыдай албай толкуган көч кайра\n\f                                                   \n\n\n\n\nжапырылды... Ошентип, бирде илгери карай каптап, бирде кайра тартып,\nуюлгуп, калый элдин тагдыры бир ууч болуп, акыр заман айланып турду.\n\nАкебай эй! Мына мындан кыргын табат экенбиз дейт берегинде суру кетип\nтурган бирөө.\n\nКетип калды!..— дешет."
  },
  {
    "id": "188",
    "text": "Кетип калды!..— дешет.\n\nЗамбирек күрсүлдөп жана бир эки жолу атылды. Жаңкыдан жакын. Эл\nчуркурай түштү!..\n\nОшол кезде баятан бирөөнүн чегине батпай толкуп, тирешип турган калың\nжурт «эми өлсөк да сенден өлөлү, сен өлтүр!» деп башын өлүмгө байлап,\nбардык күчүн жыйып бир таштагандай, черүүлөрдүн тарсылдатып, ок\nжаадырганына карабай калың көч, дүркүрөп каптап алып жүрүп берди. Ошол\nзамат ээн жерде койго тийген ач бөрүдөй эми калмактар да чын оюнду\nбаштады. Туш-туштан тарсылдатып аткылап, элдин үрөйүн алып, үйүрдүү\nмалды үйүрү менен, жүктүү малды жүгү менен четинен тизип алып жөнөдү.\nБара-бара тандап, малга, дүнүйөгө тойгондон кийин, көчтү аралап, сулуу\nкыздарды, келиндерди коштой качып кетип жатты. Муну көргөндөн кийин\nкыздарын жаман кийинтип, түрүн бузуп алгандар да болду."
  },
  {
    "id": "189",
    "text": "Эл кара талашып алактап кетип баратып, бир кезде Музарттын күркүрөгөн,\nтайгак суусуна көч-мөчү менен, бешиктүү катын бешиги менен камалыша\nчуркурап барып, чогуу бойдон бир күрүлдөп кирди дейсиң — эми мындагы\nкыргынды сураба! Чуркураган сансыз үндөр адамдыкы экенин, айбандыкы\nэкенин айрып болбойт. Бир жерде жүктүү мал агып бараткан, бир жерде\nэлечеги чубалып, бешиктүү катын агып келе жаткан, бир жер-де өлүп, суунун\nчетине тырайып чыгып калган, бир жерде көмөлөнүп сууга кетип бараткан\nбаласына чыркырап түшө калып жаткан, бир жерде селейген өлүгүнүн\nжанында боздоп турган... Эми кайсы бирин айталы! Кимди-ким билген заман.\nӨмүрдө түгөткүс бир жомок болуп жатты...\n\nМына мында адамдык ажарынан кетип турган бир катын безеленип, жүгүрүп\nкелип:"
  },
  {
    "id": "190",
    "text": "Мына мында адамдык ажарынан кетип турган бир катын безеленип, жүгүрүп\nкелип:\n\n— Кагылайын журт, жалгыз калып барам! — деп жоон топ көчкө жетип барды\nэле, эч ким кулак салбаган соң, сууга кирип бараткан бир жүгү бар өгүзгө\nбарып жармаша кетти.\n\nМен Жолбундун коюн айдашып кийин калгамын. Өзүбүздүн көч кайда\nкеткенин билбеймин. Эл түгөл Музартты кечип, ары өйүзүнө чыкканда түн\nкирди. Эртеден кирген черүүлөр, калмактар али тынчытпай, элдин заманасын\nкууруп, таң аткыча тынчытпай жылкы тийип, жогору айдап барып, бир\nкараңгы сайларга жыйнап жатты. Коктулар малга шыкай толуп, тетиги\n\f                                                   \n\n\n\n\nкүңүрттөгөн караңгы терең сайларда үйүрүн издеп, чур-кураган\nжылкылардын үнү түштөгүдөй создугуп угулуп турду-"
  },
  {
    "id": "191",
    "text": "— «Кызасыз кыямат жок» деген ушул. Илгери кыргыз да калмакты ушундай\nкылып бир чаап алганда «мунун эсеси кырк жылда кайтарылат» деп калган\nэкен. Ошого быйыл кырк жыл...— деп бир кур карыялар кетип баратып,\nөзүнчө кобурап коёт.\n\n— Дүнүйөгө көз тойбогон ач көз байлар, демейде кедейге бир тайдын күчүн\nберчү эмес эле, эми кантип жаны калып жатат экен?! — деп коюшат дагы бир\nкатындар.\n\nЭл Музарттан өтүп, жүрүп отуруп бир мейкин талаага келип токтоду. Бул\nубакта түн жарымы болуп калган. Аттын үстүндө башы шылкылдап\nбараткандар да мындан көп. Бакка жаңыдан учуп келип, жайланып жаткан\nтаранчыдай, жандын баары кожурап, жүгүн түшүрүп, уук, керегелерин бузуп\nжагып, дароо казан асып жиберишти. Эл эки, үч күндөн бери казан асканы\nушулдур! Көчтүн баш-аягына көз жетип болбойт."
  },
  {
    "id": "192",
    "text": "Ошентип, эл бир аз тынчып баратты эле, бир кезде күтпөгөн жерден бир топ\nмылтык атылып калды. Баягы-дан бетер эл дагы чакчелекей түштү!\nКараңгыда эчтеме көрүнбөйт. Жандын үрөйүн алып, тарсылдатып, кирип келе\nжаткан черүүлөр экенин, же кууп келе жаткан ас-кер жетип калганын билип\nболбойт. Айтор эмнеси болсо да жандын баары чочуп, бүлүнүп, жаңы\nтүшүрүп отурган жүктөрүн ашыгып кайра жүктөй баштады. Шашкан бойдон\nколомтодо жалбырттаган оттор жанган бойдон, асылуу казандар асылган\nбойдон жайнап кала берди. Бирине кайрылган жан жок.\n\nТарса-тур жаңкыдан күчөп кирип келди. Калың жоонун кучагына түшүп,\nкырылып бараткандай чуркураган эсепсиз үндөр эмне экенин адам түшүнбөй\nкалды...\nXVI"
  },
  {
    "id": "193",
    "text": "Көп болду. Кыш түшүп калган. Эл катуу кысылды. Малдын баары качып келе\nжатып жолдо бүттү. Падыша солдаттарынан кийин Кытай Калмактын\nкуралдуу черүүлөрү чек арадан кезигип, эң акыркы малдарын ажыратып\nкалды. Ак кардуу бийик ашууларда, күнсүз капчыгайларда калды. Кыямат\nкайым төрт жактан кысып, ач-арыктар чындап кысыла баштады. Бир табак\nданга катын-балдарын сатты. Ачарчылык залдарынан элди келте оорусу\nкаптап, тунжурап, четинен кырыла баштады. Ата-баладан, бала энеден\nажырады. Баягы баш аягына көз жетпеген сансыз көчтүн эми дайыны да жок.\nКытай жерине келгенде чилдей тарады. Алды Үрүмчү, Жылдыз, Күчөргө\nчейин кетип, арты Чолок-Терек, Көк-Терек, Кулжа, Текестерде калды.\n\f                                                   \n\n\n\n\nОшентип кыш-күрөө кирип келгендиктен, ар ким өз башын арачалап, куу\nжанды куткарар бир тешик издеп, алда качан сызган."
  },
  {
    "id": "194",
    "text": "Мына, берегинде көптөн адашкан жетим козудай сербейип, өмүрдө укпаган\nКөк-Теректи көздөй бет түзөп, көк жылгаяк муз басып, мынабу сур булут\nминип турган бийикте, жалгыз көч менен сандалып, биз да кетип барабыз.\nБурмаке бөкчөңдөп, күчү жок бутун араң шилтеп, тайгактан тая-тая кетип\nбаратып, кыямат кайым эми орногондой кезек-кезек бирдемелерди кобурап\nкоёт.\n\n— Кудай ай! Ак кар, көк музда чиедей жаш балдар менен эми кандай көргө\nалып барып тыгаар экенсиң! Кыш-күрөө бул...\n\nЭзели кар өксүбөгөн бийик ашуу чаңыттап, аязы зыркырап күчөп алды. Калың\nбубак турган талдын баштары сынып кетчүдөй болуп ийилип турат. Бул\nчөйрөдө бизден башка мыдыр эткен жан жок. Батыш жакта гана бир тоонун\nарасынан үй өңдөнгөн бир-эки кара көрүнөт. Алыс. Мындан башка дүйнөдө\nтырс эткен неме көзгө илинбейт.\n\nЭлебес кызыл бээни жетелеп баратып, чыгыш жакты шыкырайып бир карап\nалды да:\n\n— Бороон болбогой эле! — деди."
  },
  {
    "id": "195",
    "text": "— Бороон болбогой эле! — деди.\n\n— Кудай, айланайын, жамандыгыңа ала көрбө! — дейт Бурмаке.\n\nАгыяздан чыккандан кийин үч күндө Көк-Терекке жеттик. Эки тоонун\nарасында, сайдын боюндагы жети-сегиз түтүн Кызайдын айлына кеч курун\nсуукта келип, жүк түшүрүп жатсак айылдын катын балдары бизге\nтаңыркагандай жабалактап чыгып, карап турушту. Дөөлөт-бак деген\nКызайдын жанына түшүп, көлдөн ала чыккан бир аз ууктарды жерге сайып\nжиберип, алачык жасап алдык. «Кудай кылса кубарыңдын акысы барбы»\nдеген-дей каптаган он үч бүлөнүн токумдай алачыкка сыйба-сына ылаажы\nбарбы! Башка түшсө ким көтөрбөйт. Ушул алачыктын ирегесине чейин шыкай\nкамалып, айбандан айырмасы жок, болумсуз өмүр өткөрүп, биз да кыштан\nчыктык го!\n\nКөп өтпөй бу жердиктер менен үйүр алышып кеттик. Мурун «Кызай» десе\n«кандай эл болду» деп таңыркаар элек. Эми көрсөк адаты, тили, турмуш\nсалты — казактан айырмасы жок."
  },
  {
    "id": "196",
    "text": "Бу жердиктер бирин-эки субай салтаңынан башка малынын көбүн Боз адыр\nдеген жерге кыштатып, колунда калган малдарына тоодон чокулап, чөп чаап\nалышат экен. Тоолору бийик. Ошондуктан кышында чөптү сырганактап\nташыйт экен.\n\f                                                   \n\n\n\n\nСырганактагандын адиси мындай болот: ары жаткан чөптү колтырмоочтоп,\nкөтөрүп келет да чыңк ылдыйга келгенде чанага отуруп муз тепкен\nбалдардай бийиктин башынан чөмөбү менен өзүн коё берет. Ошондон\nзуулдап отуруп, сайга барып бир түшөт. Сайдан көтөрүп алып дагы жогору\nчыгат.\n\n«Сырганактап» деп ушуну айтат экен. Ушул зоолордон чөп ташып жүрүп, мен\nда далай сырганак көрдүм."
  },
  {
    "id": "197",
    "text": "«Сырганактап» деп ушуну айтат экен. Ушул зоолордон чөп ташып жүрүп, мен\nда далай сырганак көрдүм.\n\nБир күнү Дөөлөтбактын баласы — Нуржан экөөбүз келдик. Мындан мурун\nсырганак көрө элекмин. Үймөк карагайдын арасында экен. Чактап таң десем\nболбой жатып, мага чоң көтөртүп коюп, бийиктин башына араң жеттим.\nСыргалай турган жерге келгенде Нуржан мени алдыга салмак болду. Буга мен\nсалгандан көнө койбой:\n\n— Мунуңду билбеймин, абалы өзүң жүр,— дедим. Ал чөбүн жерге коюп,\nменин жаныма басып келди\n\nда тааныбай жаткан кишидей эңкейип, бетиме карап туруп:\n\n— Ой! Өлсөң кунуңду берейин. Жүр, түш алдыга!— деди. Бул сүйлөгөн сайын\nкарагайдын арасы тилин туурагандай чаңкылдап, тең унчугуп турду."
  },
  {
    "id": "198",
    "text": "Бул алдыга түшкөндөн эмне тартынат деп ойлоп, мен кол тырмоочумду\nмыктап, жиптин учун бышыктап кармап алдым да чөпмөбүм менен бийиктен\nөзүмдү коё бердим. Зыркырап кетип баратып, бир кезде көчүгүмдөн сыз өтүп\nкеткен соң, сунуп жиберген бутумду бүгүп алайын десем, учу кайрылып\nкалып күүлөнгөн бойдон барып оңкомон түштүм. Андан оңоло бергенче\nболбой, артымдан зуулдап келе жаткан Нуржан коюп өтүп, эки-үч ала салып\nкеттим.\n\n-----------------------------\n\nБир күнү Бейшемби мага бир кат алып келип окутту. Ошол күнү бир жакка\nбарып келген. Катты мен окуй электен мурун анын маанисин ал Элебеске\nтүшүндүрүп:"
  },
  {
    "id": "199",
    "text": "— Арыз. Эртең ушуну Кулжага берип жиберебиз,— деди. Кат үч барак кагазга\nжазылып, бир бетине жалаң кол коюлган. Бери болгондо эки жүз адамдын\nколу бар. Печет басылыптыр. Аягына коюлган колдорун киши тааный турган\nэмес. Каттын өзүн да кыйналып жатып араң аягына чыктым. Кээ бир\nариптерин ажырата албай, бир сөзгө көпкө токтой берип, сөздүн маанисин\nкемитип алып «ошол жерин кайра окучу» дегизип отурдум.\n\nКат мындай жазылган.\n\f                                                    \n\n\n\n\n«Орусиянын Кулжадагы Консулунун атына, Пржеваль үйөзүнүн\nкыргыздарынын суранычы."
  },
  {
    "id": "200",
    "text": "Биз Пржеваль үйөзүнө караган Куртка мерген, Күңгөй, Ак-Суу, Түп, Күрмөнтү,\nКең-Суу, Түргөн, Бирназар, Сөгөттү болуп баары сегиз болуш элинин\nкыргыздары 4595 түтүн эл кытай жерине келдик. Келгендердин көбү Кара\nБукара кедейлер. Жетим-жесирлер. Суранаарыбыз төмөнкүдөй: падыша\nөкмөтү биздин жерибизди, суубузду тартып алып, өзүбүздү тоого-ташка кууп\nчыкты. Бирок ошол карагайлуу тоолор да бизге тийбей, кийин казыналык\nболду. Отурган үйдүн орду, малдын жайыты акылуу болду. Ошентип талаа\nмужуктарга, тоо — казынага өтүп, биз күн көрүштөн калдык. Жадаганда от\nжагуу да кыйын болду. Бир түп карагайдын баасы он эсе кымбаттап, уч\nсомдон он беш сомго жетти. Белетти бир жыл-да эки жолу ал деп күчтөдү.\nКедейлер муну кылууга колунан келе албады. Эгер бир түп карагай кыйсак,\nкарагай башы он түп карагайга пиртөкөл жасады. Ар бир болуш жылына бир"
  },
  {
    "id": "201",
    "text": "карагай башы он түп карагайга пиртөкөл жасады. Ар бир болуш жылына бир\nнече миң сом штраф төлөп отурду. Ошондо да колунда барлар төлөп,\nэчтемеси жок кедейлер түрмөгө камалды. Урушка жардам бер деп буйрук\nэтти, биз буга беш жолу жардам бердик. Үй ичибиздеги кийим ,кечек,\nжипшуубуздан өөдө бердик. Тигип отурган үйүбүздү алды. Жылына бере\nтурган эки налогдон башка түтүн башына дагы беш сомдон салык салып\nотурду. Гүбурнатордун буйругу боюнча бизге апийим айдатып, бир кадак\nапийимге он эки сомдон такси койду. Эгер муну башка жакка сатсак, төрт\nайдан түрмө кесип же болбосо беш жүз сомдон штраф салды. Мындан биз\nзыяндан башканы көргөнүбүз жок. Эң аягында келип, өзүнүн убадасын\nунутуп, он тогуздан отуз бир жашка чейин урушка барып, ор казууга киши\nбересиң деп буйрук чыгарды. Эл муну көргөндөн кийин солдатка алат экен\nдеп түшүндү. Бу да биздин мойнубузга түштү. Кыргыздын эл билермандары"
  },
  {
    "id": "202",
    "text": "деп түшүндү. Бу да биздин мойнубузга түштү. Кыргыздын эл билермандары\nөзүлөрүнүн балдарын, тукум журттарын спискеге кийирген жок. Байлар болсо\nсатып алып калды. Биздин он жети жаштагыбызды он тогуз кылып,\nкырктагыны отуз кылып каттап берди. Биз буга нааразылыгыбызды\nбилдирсек, четинен түрмөгө камады. Анда жаткандарды атып, аса баштады.\nТүрмөдөн жаралуу болуп качып келгендер кабарды жаман деп угузду, ал\nатып өлтүрүп жатат деди. Мына ушундай катуу кабарларды уккандан кийин\nбизден тукум койбойт экен деп чочуп, кытай жерине карай тартып бердик.\nЖолдо катар кезиккен паселкөлөр бизди тосуп туруп, мылтыктын алдына\nалды. Арттан аскер түшүп, бизди койдой кырды. Мал жаныбыздын көбү\nТекестин оюнда Музарттын суусунда калды. Кытайдын черүүлөрү бизди чек\nарадан камап, эң акыркы калган мал-мүлкүбүздү тартып алды. Азыр биздин\nүй-жайыбыз, тамак-ашыбыз жок, бир татым тузубуз жок, кыш-күрөө болсо"
  },
  {
    "id": "203",
    "text": "үй-жайыбыз, тамак-ашыбыз жок, бир татым тузубуз жок, кыш-күрөө болсо\nкирип келди. Ачарыкпыз. Абалыбыз кыйынга түштү. Ошондуктан биздин көз\nжашыбызды көлдөтүп сураган арыз-арманыбызды, ыракым этип, биздин\nбашчыбызга жиберүүңүздү сурайбыз. Бечара карыптарга көрсөтө турган\nжардамыңыздар болбос бекен? Колубузду коюп, печет бастык»."
  },
  {
    "id": "204",
    "text": "Каттын сөзү ушул. Мунун натыйжасын бир айдан кийин уктук. Консулдан\nракым болбоптур.\nXVII\n\nБул жердеги Кызайлардан мен барбаган үй жок. Биз-де тамак тартыш,\nошондуктан түн кирди болду, салып жүрө берем.\n\nБул жөнүндө менин бир адисим бар эле. Ал болсо үйлөргө кирбей туруп,\nабалы сырттан шыкаалап, ичин байкап алуу. Мындай кылганда менин\nкелечегим белгилүү болот, анткени кайсыдан соң кайсы үйдүкү бышарын\nжаңылбай белгилеп алып, баарынан кур калбай биринен сала биринин\nүстүнөн чыгып отуруш керек.\n\nБирок кээде жаздым болжоп коюп, өзүм зыян тарт-кан жерлерим да бар.\nБулардын бир жаман жери: отко бир-эки чычала салып коюп, ошону менен\nжарым түнгө чейин болсо да бүлкүлдөтүп отура беришет. Жумушун кылып,\nчөбүн ташышып берген үйлөрүмдөн күтүп отуруп тамак ичип кетишти өзүм\nпарыз көрчүмүн."
  },
  {
    "id": "205",
    "text": "Жаңкыдай амал курам деп жүрүп, капилеттен бир күнү карматып салганым да\nбар. Күндөгү кесибим боюнча бир күнү Бызаубак дегендин үйүнөн шыкаалап\nжатсам, ары жактан бирөө караңдап басып келип:\n\n— Нагып жүрсиң, ай? — деди, Мен шашып калып:\n\n— Эчтеме...— дедим да мындан бөлөк сөз таппай, тилим күрмөлүп, жылып\nжүрө бердим.\n\nДаулетбактын Нуржандан кичүү баласы тентек эле. Кээде дөңгө чыгып алып\nбиздин жаман алачыкты эр-мектеп чамгарактан таш ыргытчу. Бир күнү мен\nтоодон отун көтөрүп келсем Бурмаке:"
  },
  {
    "id": "206",
    "text": "— «Мышыкка оюн, чычканга өлүм» деп, мындагы журтту да жан деп\nжараткандыр. Бизди шылдыңдаганды кудай шылдыңдап калсын!..— деп\nкүңкүлдөп сүйлөнүп отуруптур. Жаңкы баланын чамгарактан ыргыткан ташы\nтөшөктө жаткан Ашымкандын бетине келип тийген экен. Ал бир топтон бери\nоору болучу. Кыңылдап ыйлап жатат. Баятан бери бир суу талды быкшытып,\nтуш-туштан жабылып үйлөп, күйгүзө албай отурабыз. Көк түтүн колкобузду\nатып, коюн-кончту ороп, түндүктөн чыкпай быкшып, кайра каптайт. Элебес\nоозун желге толтуруп алып, күрүлдөтүп үйлөп-үйлөп койду да кай-тып\nкүйбөгөнүнө ызаланып:\n\n— Толгон отундан таап келгениң ушубу? — деп түтүнгө какап, мага карады.\n\f                                                   \n\n\n\n\nУшу күнү кайдан бир күтпөгөн жерден Карпыктын уулу Исрайил келип калды.\nКыргыз аттууну көрбөгөнүбүз көп болгон. Берегинин өңү алда немедей\nучурайт."
  },
  {
    "id": "207",
    "text": "— Эл-журтту киши сагынат экен. Капырай чын эле Бейшембисиңби ой! —\nдеди жалактап кирип келип, Бейшемби экөө теңтуш эле.\n\nБул элди сагынып, атайы бизге учурашканы келген сыяктанып көрүнсө да,\nмаксаты бөлөк экени кечикпей маалым болду. Көк Терек өрөөнүндөгү Эрке\nСары тукумуна Ыбыке чыгым салыптыр. Ысрайилдин келгени ушул экен.\nБирок Ысрайил аны салган жерден «чыгым» деп түшүндүргөн жок: «агайын-\nтуугандык менен... ынтымак кошуп...» дегендей кылып жасап айтты.\n\n— Эгер биз өлүп жатсак, ошончо жерден издеп келбес элеңер ээ? — деди\nБейшемби.\n\n— Неге? Агайын-тууганын да киши кыябы?\n\n— Туугандын кылары ошол болсо, туугандан да кеч-тим. Биз өлсөк эл\nкөмүшпөй эле койдун!\n\n— Өлгөндүн үстүнө көмгөн кылып бул эмнеси? Ай-тор жакшылардан көргө\nкирмейинче кутулбайт экенбиз го!..— деп Бурмаке чыкты.\n\nБир топ ойлонуп калып Бейшемби:"
  },
  {
    "id": "208",
    "text": "Бир топ ойлонуп калып Бейшемби:\n\n— Мурун чыдап келгенибиз да жетет. Баарын отоп болуп эми төшөк\nорунчубузду сатабызбы? Мени тооругандан көрө, мына мынча жетимди багып\nотурганыма кубанса болбойбу. Жакшыларыңа айта бар. Эми биздин жон\nтерибизди сыйрыбасын. Ыбыкенин ою менен боло бергендей анын эми баягы\nзаманы жоктур...— деди.\n\n— Антпе, агайын-туугандын баары көнүп олтурган-да, жеке сенин\nынтымактан чыкканың болбос...\n\n— Көнгөн эл көнө берсин. Мен агайындыктан да, ынтымактан да эрте чыккан\nкиши болчумун. Кайра-кайра бизге эмне кызыга бересиңер?—деди Бейшемби."
  },
  {
    "id": "209",
    "text": "Ушул кезде биздин жаргылчакка талкан тартам деп, төмөн жактан бир катын\nкелди. Бул качан болсо балдардан кызганып, талканын тышка тартуучу. Эми\nда ошол ою менен арпасын тышка коюп, үйгө кирип, жаргылчакты алып\nчыгайын дегенче болбой Эшпай аңдып туруп көр чеңгели менен табакта\nбуудайдан аткып алып, үйдү айлана берди. Тапкан олжосун жанынан артык\nкөрүп уучунан жулуп чыгып кетчүдөй калтыраган колу менен четке качырып\nбарып, бурдугуп өлүп барат.\n\f                                                   \n\n\n\n\n«Кудай» билет, Эшпай ошондо колундагы бир ууч буудайын дүйнөдө эч\nнерсеге «алмашпас» эле деп ойлойм. Анысын жегенден кийин эмки жолу\nбилмексен киши болуп, көрүнөө келип уучтайын деп бара жатканда өзүн\nкапканы келе жаткан итке тап бергендей, катын:\n\n— Кой ары! — деп колу менен жазгап жиберди. Ысрайыл аттанып кетти."
  },
  {
    "id": "210",
    "text": "— Кой ары! — деп колу менен жазгап жиберди. Ысрайыл аттанып кетти.\n\nУшул кездерде элдин чыгымын тартмак турсун, өз жаныбызды багуу кыйынга\nтүшүп турган. Анын үстүнө «черүүлөр чыгып, качкындарды кайра айдайт\nэкен» де-ген каңшаарлар угула коюп, «кыштын кыраан чилдесинде кызыл\nчиедей, жылаңач балдар менен эмне күнгө түшөөр экенбиз» деп чочуп\nтурганбыз.\n\nУшинтип жаткандын тушунда, бир күнү Алмакандан улуу эжем — Чүкөй\nэринен качып келди. Түн ортосу чен эле. Бир кезде:\n\n— Тур, отко күйдүң! — деген Бурмакенин дабышы менен ойгонуп кетип,\nкарасам ошол турат. Мен жылуу болот деп, күндө коломтонун жанына\nдодолоп койгон күлдү жазданып жатчумун. Туруп, оттун жанын бошото\nбердим."
  },
  {
    "id": "211",
    "text": "Мына, Чүкөй менен азыр он төрт бүлө болдук! Бизди жыргап отурат деп\nкелди бекен? Бирок мунун кайненеси башынан өч болучу. Күн көрсөтчү эмес.\nАны башы-нан билебиз. Кантсин байкуш, жедеп сөөгүнөн өткөн соң амалсыз,\nбизди пааналап келсе керек.\n\n***\n\nЖаз келер замат кыштай мекен эткен жерибиз менен коштошуп,\nжөөжалаңдап кайра көчүн жөнөдүк. Бул жолу мурунку келген жакка түшпөй,\nКулжа бетине салдык. Бар унаабыз экөө. Бири баягы Башариндин чоң кызыл\nбээси. Экөө тең тырбыйган арык."
  },
  {
    "id": "212",
    "text": "Бүгүн бир ээн жерде кетип баратсак, черүүбү айтор мылтыкчан бирдемеси\nалдыбыздан чыгып жүк жүктөп бараткан тору атты минем деп, көчтү токтотуп\nтуруп алды. Өзү салпайган бир болумсуз неме. Калмак экен. Тилин билбесек\nда оюна түшүнүп турабыз. Ырайымы түшүп кетчүдөн бетер жалпак тилге\nсалып жалынган болобуз. Унаалардын бели талып кетти. Ал минем дейт, биз\nташтап кет деп асылабыз. Болбойт. Жедеп айла кет-кенде Бейшемби\nжанынан он сомчо сууруп берди эле, «баятан берки менин тилегим да ушул\nболчу»,— деген-дей, жаңкы неме бизди таштай берип жөнөп кетти.\n\nАндан кутулуп, бир топ узагандан кийин, Элебес:\n\n— Э ботом, акчаны жаңкыга эмне бердиң! — деди.\n\f                                                    \n\n\n\n\n— Бербесек каран калганы турбайбызбы? Арты-нан барып алып келгидей\nдарман турабы? — деди Бейшемби."
  },
  {
    "id": "213",
    "text": "Көк-Теректен чыккандан тартып, төрт күн тынбай көчтүк. Суу-Ашуу деген\nашууга түшкөнбүз. Мунун баш-аягы жакшы жүргөндө сегиз күндүк жол дейт.\nАли биз теңине келбедик.\n\nБир күнү көч үстүндө куландан соо кетип баратып, бир убакта кызыл бээ\nшылк этип кулап түштү. Элсиз талаа болучу. Чочуп кеттик. Үстүндөгү жүгүн\nалып жибергиче болбой, акыркы дарманы менен арткы аяктарын бир эки\nсерпип алды да бир демде өлүп кетти...\n\nӨмүрдө көч үстүнөн өлүм бербесин! Бул бизге чоң кайгы болду. Анын жүгүн\nбөлүшүп көтөрүп алдык. Мага жаргылчактын бир бети тийди. Ушундан ары\nмен ан-дан кутулган жокмун."
  },
  {
    "id": "214",
    "text": "Кечинде бир элсиз сайга келип конгон элек. Эртеси кар жаап көчө албай\nкалдык. Эртең менен чаңыт жарма жасап, ичип отурабыз. Он төрт кишинин\nортосунда үч аяк бар. Кезек күтөбүз. Мага келе жаткан аяк кап-ортосунан\nэле, колума тийгенде карасак чандырына чыга түштү. Билем, аяк сунган адам\nбир четин өз жагына баса кармаса толтурадай көрүнөт.\n\nКүндөн-күнгө «тамак» кыйындап баратканын кеп уруп отуруп Бурмаке:\n\n— Кантет элеңер, барда бардай, жокто жоктой ичүү-чү. Эптеп өлбөй Көлгө\nжетсек болду...— деп бизди жубаткан болуп отурат. Анда Элебес:\n\n— Заманыңарга таарынгыла, бизге таарынмак белеңер! — деп сөз кезеги\nкелбеген жерден кошулуп, адатынча мурчуюп, тескери карап кетти."
  },
  {
    "id": "215",
    "text": "Балдарда күн жок. Бирин-бири көпсүнтүп, тырмактай немени кыртышы\nсүйбөй, териси тарып кеткен сыяктуу. Эч кимдин кылдай нерсеге көтөрүмү\nжок. Мындай кездерде «ары турчу, бутуңду тартчы» деген сыяктуу сөздөр\nкычап кетет. Баарынан да Бекдайырды кара, өмүрүндө бир жымыйып\nкүлбөгөндөй үңүрөйгөн терең көзү жашылданып, алдына бирөө бирдеме\nташтай салса бакырып барып, баса калчудай болуп отурат. Чөйчөктү бөксө\nкуйдуң деп, баятан бери таарынып, ашына албай отурганын көрүп Бурмаке:\n\n— Тиги каапырга кичине тамызып койчу,— деди эле Жанымжан булкунуп\nбарып, тунуп, көгөрүп турган жарманын үстүнөн сузумуш болуп:\n\n— Ок көзүң челейгир, ме! — деп кекетип, Бекдайырдын чөйчөгүнө куйган\nболду. Анын артынан:"
  },
  {
    "id": "216",
    "text": "— Өлүгүңдү көрөйүн, ушулардын жаны деле иттен бек! Кашайган кудай\nбуларды кандай көрбөйт!..— деп каргап-шилеп жиберди. Бекдайырдын\nкапшабы менен бул каргыш баарыбызга тең тийип кеткендей болду.\n\nУшул убакта жолдо өтүп бараткан бир казак катын кирди. Колунда бир\nбаштыгы бар, түбүндө томпойгон бирдемеси жүрөт. Жарыган неме эмес.\nАчыккан адамдын түсү. Тура түшүп, мунун артынан жана бир жигит кирип\nкелди. Бул келгенден кийин, бир аз туруп жаңкы катын чыгып кетти. Анын\nартынан кечикпей жигит да жөнөдү.\n\nУшулар кеткенден кийин аз туруп ары төмөн жактан бир кокуйлаган дабыш\nчаң этти. Муну уга коюп, Бейшемби тышка чыкты. Тыш алай-дүлөй туман, эч\nнерсе көрүнбөйт. Бейшемби чыгаары менен дабыш чыккан жакты көздөй:\n\n— Ой эмне? — деп кыйкырык салды эле:\n\n— Мынаны карачы акетай! — деп көрүнбөгөн бирөө жооп берди. Үн аялдыкы.\nОшондо Бейшемби:"
  },
  {
    "id": "217",
    "text": "— Мынаны карачы акетай! — деп көрүнбөгөн бирөө жооп берди. Үн аялдыкы.\nОшондо Бейшемби:\n\n— Ой жолуң болгур! Ошонукун тартып жегенден көрө өлгөнүң жакшы\nэмеспи?! — деди, катуу дабыш менен караңгы тумандын ичинде баркылдап.\n\nЖаңкылар экен. Баягы катын чыгып баратканда анын колундагы баштыгын\nжигит көрүп калган экен. Аны менен удаа чыгып кеткен себеби да ошол\nокшойт. Артынан жете барып, катындын баштыгындагы бирдемесин тартып\nжеген жатыптыр. Бейшемби жаңкыдай деп кыйкыргандан кийин, үн өчүп\nкалды."
  },
  {
    "id": "218",
    "text": "Биз бу жерден көчкөндөн кийин, эки күн дегенде Кара-Үңкүргө келдик. Суу-\nАшуунуң орто чени. Кара-Үңкүр дегени кеминде бир короолуу кой баткыдай\nзоонун түбүнө бир эни-чени жок, калдайган чоң кара таш. Бир жагынан өзгө\nтарабынын баары туюкталып, орто жери кол менен жасалгандай кайкайып\nбарып, экинчи жагына арта салынып, салаңдап турат. Атам заманынан бери\nкербенчилердин конушубу: ичи-тышы үнөм от жагып тургандай капкара көө.\nКар бубактап жаап турган. Биздин алдыбызда гана келип түшүп жаткан он-он\nбеш эшектүү кашкарлыктардын үстүнө камала-самала кирип барып, үңкүрдүн\nбир четине алачыкты шоңшойто койдук. Биз конуп жайланып жаткан кезде,\nаттарынын жүнү жылтылдаган үч киши келип биздин «үйгө» түштү. Бүгүн бул\nүңкүрдө биздикинен бөлөк үй өзү да жок. Кытайдын улуктары экен. Кулжа\nтараптан чыгышкан окшойт. Ашуунун жан чыдагыс аязында мына мындай\nтопучан жүргөн адаттарына таң каласың."
  },
  {
    "id": "219",
    "text": "Көп бүлө тыгылып-сыгылып, эшикти карай ыктап, тар алачыктын төрүн\nүчөөнө бошото бердик. Өзүбүздү коё туруп, булар үчүн казанга чай койдук.\nКийим порумуна караганда чоңу мынабу мурдун кыпчып койгондой, таноосу\n\f                                                      \n\n\n\n\nтар, көзү кыйпыйган, чап жаак, кара сур неме болсо керек. Экөөнүн жанында\nбир уйгур тилмечи бар.\n\nЖатаарда улук, тилмечине бирдеме деп койду эле, ал:\n\n— «Аттар жоголсо сен төлөйсүң» дейт,— деди үйдүн ээси ушу го дегендей\nБейшембиге карап. Ошентсе да Бейшемби боюн токтотуп:\n\n— Жоголо койбос,— деди камаарабаган кишидей. Бирок бул сөздү уккандан\nкийин, Бейшемби таң ат-\n\nкыча какыйып, аттарды кайтарып чыкты.\n\nЭртеси алар ары, биз бери жөнөгөнү жатсак, тилмеч улугунун дагы бир\nбуйругун жарыялады.\n\n— Сен Чолок-Терекке чейин бизди жеткиресиң дейт,— деди тилмеч."
  },
  {
    "id": "220",
    "text": "— Сен Чолок-Терекке чейин бизди жеткиресиң дейт,— деди тилмеч.\n\nБейшемби ары айтып, бери айтып келип, тырбыйган эки жылкыдан башка мал\nжоктугун, алар улукту көтөрүп жеткире албай тургандыгын, өзүбүз ач\nталааны кезип, кызыл чиедей жаш балдар менен кылчылдаган ашууда жөө\nчубап, тамаксыз, күчсүз кырыла жаздап, кур жаныбыз келе жаткандыгын\nайтты. Аягында:\n\n— Мына улугуңузга биздин жайды ушундай деп түшүндүрүңүз... Бечараны\nаяңыздар,— деди.\n\nТилмеч Бейшембинин сөзүн кытайчага которуп берди. Артынан улугунун\nсөзүн угуп алып тилмеч дагы:\n\n— Аныңды билбейбиз. Кандай кылсаң да жеткиресиз дейт! — деди.\n\n— Мен жеткиргидей алым болсо көрүп турасыңар го. Улук киши бечаранын\nалына карабайт бекен? — деп калды Бейшемби, бир эсе тилмечке жалдырап."
  },
  {
    "id": "221",
    "text": "Булар ушинтип көчтү көпкө токтотуп, эрмектеп турду да, оюна бирдеме\nтүштүбү, жок бир себеп мененби айтор, бир кезде үчөө тең аттанып алып\nжүрүп кетти. Алар жөнөп мындай узай берери менен баятан демин чыгарбай\nмуунтуп коюп, эми чечип жибергендей «ох» де, кеңири бир дем алып\nБурмаке:\n\n— А кудай, айланайын, жетимдердин биртике ырыскысы бар экен,— деди.\n\nЖолубузду тарта бердик...\n\fСуу-Ашуунун башына жакындаганда, Чүкөй эжемди бир Кызайга сатып\nжибердик. Андан бир уй алдык. Минтпесек өлүмгө таяп калгандай учурга\nжетип калганбыз. Ушуну менен кытай жеринде мени менен уялаш эки эжем\nкалды. Мындан улуусу — Батыйма деген эжем да Кытайга баргандан кийин,\nмурунку Көлдө экенде бер-ген күйөөсүнөн качып баратып, жолдо бир\nдуңганга кармалып кетиптир деп укканбыз. Кай жерде экени маалым эмес.\nБирок алган дуңганы Карашаар деген жерге алып кетиптир деген кабар бар\nэле. Өлүптүр деп да угулган.\nXVIII"
  },
  {
    "id": "222",
    "text": "Он үч күн дегенде Суу-Ашуунун берки бетине түштүк. Көк-Теректен\nчыккандан бери же кадимки казак, кыргыздын шоңшойгон боз үйлөрүн же\nбир таранчылардын дүкүйгөн багын көргөн жок элек. Бияк андай эмес. Али\nжетпегенибиз менен алыстан мунарлап, карарган бактар, шаарлар көрүнө\nбаштады.\n\nБир секиге чыга бергенде, туура маңдайда дүкүйүп турган бир бакты\nкөрсөтүп, Элебес:\n\n— Тээтиги көрүнгөн Кулжа,— деди.\n\nБирок биз Кулжага киргенибиз жок, ал ары жакта калды...\n\nБир күнү кечке жакын, Калжат деген бир таранчынын (уйгурдун) кыштагынын\nжанына келип кондук. Ара-да бир чоң сай бар. Жүктү түшүрө элек жатып мен\nБек-кул менен Эшпайды ээрчитип алып кыштакты көздөй жөнөдүм. Жакындап\nбарганда кеңешип туруп, көчөлөрдү сыртынан бөлүп алдык."
  },
  {
    "id": "223",
    "text": "Мен адегенде бир узун көчөдөн баштадым. Жети-сегиз үйдөн тиленип,\nэкөөнөн кур чыктым. Көчөнүн орто жеринде бир чоң короого кирип баратсам,\nойноп жүргөн бир кичине бала мени көрө коюп, жүгүрүп үйүнө кирип кетти.\nАры жактан бирөө:\n\n— Ким уу? — дегендей болду эле:\n\n— Тиламчы,— деди бала. Көз бакырайган бир кара катын ички үйдөн чыгып\nкелип, эшигине туура тура калды да:\n\n— Нема? — деди, менин максатыма түшүнүп турса дагы. Мусаапырлыктын\nбарып турган муңдуу кейпине түшүп, салбырап:\n\n— Ата-энем жок жетим элем. Кайыр сурап жүрөм...— деген болдум.\n\nАл мени ошол жерде туруп тур деп буйруп коюп, өзү кайра кирип кетти.\n\fОшол замат алакандай бир сынык нан алып чыкты да, караңгыда кошкурган\nаттай көзү коркунуч тартып «этим бир жерине тийип кетпегей эле» дегендей\nменден обочо туруп, колун сунду. Сурап келгеним колума тийген соң, жолго\nтүштүм. Ал менин карааным жоголгуча артымдан карап турду."
  },
  {
    "id": "224",
    "text": "Экинчи үйдөн эчтеме албай чыктым. Ал турмак:\n\n— Сен уурусуң,— деп киргизбей дарбазасын тарс эт-тире жаап жиберди.\n«Мен өңдүү бирөө келип бирдемесин алып жалкытып койсо керек» дедим\nичимден жүрө берип. Бир топ ары барганымда, туура жагымдан бир ит\nжүгүрүп келип, чаңкылдап үрүп, тегеренип туруп алды. Анын артынан жана\nбирөө келет. Бул экөөнү көргөндөн кийин ар кай жактан үрүп чыга берип,\nкөбөйүп кетти. Бирок баары бирдей батым эмес, кээ бирине калп эле жер\nсыйпалап тап берип койсоң алдакайда жоголот. Бир кара дөбөт ыргыткан\nташты барпактап, кууп кетет да жеткен жерине арс этип, бир каап алып\nкайра келет."
  },
  {
    "id": "225",
    "text": "Кендир мүшөктөн тиккен көйнөгүмдүн белин курчанып алгамын. Тапканымды\nжылаңач койнума тыга берем. Бу жерге бизден мурун да тилемчилер көп келе\nберип, элин тарытып койгон экен. Муну мен башкы бир-эки үйгө киргенден\nэле байкагам. Ошентсе да кечинде үйгө келгенде карасак, үчөөбүздүкү бир\nкыйла нан. Үйдөгүлөр тамак ичпей бизди күтүп отурган экен. Бурмаке\nсүйүнүп кетип:\n\n— Мына, оокат кылат деген ушул,— деди биз кирип барганда.\n\nҮчөөбүз жыйып келген нанды бир үйлүү киши чай менен ичип, өзөк жалгап\nалдык."
  },
  {
    "id": "226",
    "text": "Үчөөбүз жыйып келген нанды бир үйлүү киши чай менен ичип, өзөк жалгап\nалдык.\n\nБу жерден көчкөндөн кийин Дардамты, Ачаноку, Жалгызсай шаарларын\nбасып, күндөрдүн күнүндө Кет-мен деген жерге келдик. Кеч курун болучу.\nСай өрдөп барып бир тоонун арасына кондук. Күн жылып көк чыгып калган\nкез. Арып чарчап келген кишилер, келер менен ары-бери камтып, бирдеме\nууртамыш болдук да жата кеттик... Түн кыска. Бир кезде кобур-кобур эле бир\nдабыштар чыгат. Бирөөлөр ыйлап отургандай... Мен ойгонуп кеттим. Таң\nатып калган экен. Менден башкалары баары туруп алыптыр. Бир тобу\nколомтону тегеректеп алып, күйөрман адам өлгөндөй шолоктоп ыйлап отурат.\nТаң калдым. Элебес:\n\n— Э каранкүн! Уйкуң келсе бизди ойготуп койбойсуңбу? — деп ушуну кайра-\nкайра айтып, Жанымжанды жемелеп отурат."
  },
  {
    "id": "227",
    "text": "Мурдун быр эткире чимкирип коюп:\n\f— Же бир элге чендесекчи кокуй! Каран талаада калат деген ушубу? — деп\nБурмаке мындан бетер шолоктойт.\n\nБаарынан жемелеп айтып жаткан сөздөрү Жанымжанга гана тийип жаткан\nөңдөнөт. Ал демейде мындай жемеге туруп берчү эмес эле. Бу жолу «күнөө\nменде, өлтүрсөңөр мына турупмун» деген кишидей башын жерге салып,\nунчукпай гана жер чукуп отурат. Бар болгону жаңыдан көзүмдү ачып окуяга\nтүшүнө албай жаткан мени көрүп:\n\n— Тур! Кайсы ырысыңа жатасың!— деп мени үстүмдөгү жабууну булкуп\nжиберди."
  },
  {
    "id": "228",
    "text": "— Тур! Кайсы ырысыңа жатасың!— деп мени үстүмдөгү жабууну булкуп\nжиберди.\n\nТүшүндүм. Түндө жалгыз уйду ууру алып кетиптир! Короону Жанымжан\nкайтарган. Ал бир кезде бала эмизем деп үйгө кирип бешикти таянып туруп,\nошол бойдон үргүлөп кетиптир. Төө кирип кетсе көрүнгүс бир кабак-тын\nүстүнө конгонбуз. Эшиктин алдынан бир аттаса кабакка кирет. Жакында\nкылтыйып жаткан уурулар Жанымжан үйгө кирер замат чечип жөнөптүр. Ал\nүйгө таңга жуук киргем дейт. Уйду жөн эле кабак ылдый күчкө салып, сүйрөп,\nкеткен окшойт: изи баскан малдыкындай эмес, жаанда дыргаяктап кеткен\nнемедей эшилип калыптыр.\n\nБейшемби Кетменге чейин издеп барып келди. Кет-мен шаары биз конгон\nжерден отуз чакырымдай жер эле.\n\n— Бир уйдун изин бир калың токойго кийрип жиберип, таппай калдым,— деп\nкелди."
  },
  {
    "id": "229",
    "text": "— Бир уйдун изин бир калың токойго кийрип жиберип, таппай калдым,— деп\nкелди.\n\nКечээ жолдон көчүп келе жаткан бир тууганыбызга кошулуп алганбыз. Бүгүн\nэки үйүбүз бирге көчмөк. Булар менен көлгө чейин бирге бармакпыз! Бирок\nБейшемби издеп барып келгенден кийин, бизден түңүлүп алар көчүп кетти.\nЖалгыз үй калдык! Ошондо чоң-кичине дебей, коломтону тегеректей отуруп\nалып, мүрзөнүн башында өкүрүп жаткандай жабыла үн салып, күңгүрөнүп бир\nкеткен экенбиз... Жалгыз гана Бейшемби үн да, сөз да жок мелтиреп отуруп\nалды.\n\nЖалгыз уйдан айрылган соң, бир-эки күндөн кийин үй ичибизди Кетменге\nалып барып сатып жиберип, идиш-аякты жалгыз тору атка жүктөп, калганын\nөзүбүз көтөрүп, жөө жалаңдап биз да чубадык."
  },
  {
    "id": "230",
    "text": "Дагы бир күнү Добун деген дунгандын бир кичине кыштагына келдик. Апийим\nотоосу болуп калган кез. Эки-үч күн өргүү болуп, бу жерден жумуш таап\nалдык.\n\fБир күнү, түш ченде жумуштан бошоп келип, баарыбыз үйдө отурат элек. Бир\nкезде Бекдайыр иним сопсоо туруп эле колунда кармап турган аягын\nкармаган бойдон шылк этип отурган жеринде кулап кетти.\n\n— Ой, карма тигини! — деди, Бейшемби чочуп кетип. Бурмаке «Ай ушуну сен\nэле кылдың го» дегендей шек-түү көзү менен Жанымжанга карады. Мен да\nошондон шек урдум. Көп бүлөдөн кутула жадап жүргөн Жаным-жан, муну\nкылбайт деп да болбойт.\n\nБекдайыр мүрт кетти. Аны алып барып кыштактын баш жагындагы бир жерге\nтөмпөйтө салдык. Жедеп түгөнүп, соолуп калганбы — эч кимдин көзүнөн\nкылайып жаш да чыкпайт...\nXIX"
  },
  {
    "id": "231",
    "text": "Бүгүн Чонжу деген бир ысык жерден жөнөдүк. Бет алганыбыз тээтиги көрүнүп\nтурган кара тоонун алдын-дагы дүкүйгөн бак. Ал — Ак-Суу. Ары жер өр, ары\nчөл. Таш тилип чор болуп таманыбыз тартылбайт. Жолдон кезиккен жан\nболсо четибизден ыйлап жиберип, жалынып жардам сурачудай болуп,\nсурубуз качып, ар кай жерде бирден, экиден сенделип араң жүрүп келебиз.\nБурмаке таягы менен бөкчөңдөп жүрүп келе жатып, адатындай кобурап\nкетет:\n\n— Ушул күндөр да унут болоор бекен? Ай таң, унутула койбос...\n\nБир аз бара түшүп дагы:\n\n— Балким... Адам чиркин курсагы тойсо бир эле күндө...— деп коёт."
  },
  {
    "id": "232",
    "text": "Бир аз бара түшүп дагы:\n\n— Балким... Адам чиркин курсагы тойсо бир эле күндө...— деп коёт.\n\nКүн аркан бою калганда Байыңказак деген жерге жакындадык. Жолду ката\nысыкта бир тамчы суу көргөнүбүз жок. Тил оозго батпай, жанталашып\nакылдап, өлүп бараткандай болобуз. Ошондо биздин тагдырыбызды эртеден\nбери бийиктен көрүп тургандай, калаанын четине жете бергенде, четки үйдөн\nбир таранчы жигит бир чака суу менен алдыбыздан чыкты. Чөмүчү бар экен.\nЖазга жуук чуңкурдагы сары сууну талашкан уйдай жабыла баш салып\nкөзүбүз алайып, өлгөнчө шимирип жатабыз.\n\n— Көп ичпегиле, ооруп каласыңар,— дейт таранчы жигит.\n\nСууга канып алгандан кийин, мындай чыга берип Бурмаке:\n\n— Кудай өмүрүңдө жамандык көрсөтпөсүн, балам! Бечара карыптын сообу\nжетсин...— деп алкап коё берди."
  },
  {
    "id": "233",
    "text": "Күн бата Ак-Суу шаарына жетип кондук.\n\fАк-Суу — чоң шаар. Жаркент үйөзүнө карайт экен. Ысык күндө кечке жол\nжүрүп, арып-ачып келгенге карабастан, Беккул экөөбүз шаарга салып барып,\nтүн кир-генче бир топ жерин кыдырып кайттык. Шаарга кирген-де бөлүнүп\nкеткенбиз. Кайтканда болжошкондой кошулуп алдык. Сайга кире берген\nжерде, бир калың мүрзөнүн жанынан өтүп баратсам, Беккул арыктын боюнда,\nсууга нан чылап жеп отуруптур. Жанына барып:\n\n— Үйгө алып барбай баарын эле жеп саласыңбы? — деп калдым эле:"
  },
  {
    "id": "234",
    "text": "— Үйгө алып барбай баарын эле жеп саласыңбы? — деп калдым эле:\n\n— Мына кичине эле жедим,— деп менин бетимди карабай туруп сууга\nчыланган бир сынык нанын көрсөттү. Сайдагы таштарды чокоңдой басып,\nүйгө келдик. Эми мындан ары жүрө албасына көзү жеткен соң, баш\nкишилерибиз кеңешип туруп, бу жерге бир аз күн токтоп, жумуш кылып,\nоокаттанып алып жөнөйлү дешти. Эки түнөгөндөн кийин Ак-Суудан бирөөнү\nтаап алдык. Бул ушул жердин дамылдасы болуп турган — Мамирмазин деген\nадам экен. Муну кечээ тиленип жүрүп, күтпөгөн жерден Эшпай таап келди.\n\n— Мына бу шаардын четинде бир үйгө барсам «атаң-агаң болсо айт, бизде\nжумуш бар, келсин» деди,—деп келди."
  },
  {
    "id": "235",
    "text": "Айткандай эле Бейшемби барып келгенден кийин биз көчүп бардык. Шаардын\nкүн чыгыш четинде, кашаттын боюнда дардайган чоң дарбазалуу үй экен.\nҮйүнүн жанында бир тешеге жакын багы бар. Бизди чет жакта бир чоң\nкоруктун ичиндеги жалгыз тамга алып барып кондурду. Бул Мамирмазиндин\nүйүнөн бир чакырымдай алыстыкта. Өзү сокмо там. Ичи-тышы шыбалбаган.\nЭшигинин каалгасы жок, күнсүз жагында шыкырайган, бир терезенин орду\nтургансыйт. Үйдүн ичинде ар кай жерде, алда качан какырап калган уйдун\nжампалары жатат. Төр жак төбөсүндө мамынын түбүндө жыгачка жаңсай\nсалган бир чабалекейдин уясы бар. Үйдүн төбөсүнө, боорлоруна булайып чөп\nөсүп алган. Тегереги тизеден беде. Биздин там коруктун күн батыш жак\nчетинде. Көчө жагында суу жүргүдөй кылып койгон тамдын бир кичине\nтешиги бар. Жерге отуруп караганда, көчөдөн ары-бери өткөн адамдын аягы\nбу жерден көрүнүп турчу."
  },
  {
    "id": "236",
    "text": "Күн эртең менен намаздан кайтып баратып, Мамирмазин биздикине кирди.\nКирпидей тикирейген узун кашы бар, кабагы терең, чокчо сакал, кипкичине\nчүңүрөйгөн кара киши экен. Элүү чамасында бардыр. Көзү кандай болсо, сөзү\nда, кыймылы да ошондой чапчаң, жеңил, бир мүнөт тынчтык таппаган адам\nсыяктуу. Ары жагында куулук сактап тургандай капкара болгон ишенимсиз\nкөзү үркөнчөөк аттай жалт берип турат. Кирип келип жаандын артынан жаңы\nтирилген кумурскадай, ар кай жерде кыймылдап жаткан үйдүн ичиндегилерге\nзаматда көз жүгүртүп алды да, бизге керек боло койбогон жерден:\n\n— Биз угуп жатабыз жерине барган кыргыздарды орус четинен өлтүрүп жатат\nдейт,— деп калды уйгурча тил менен.\n\fБир аз ойлонуп калып артынан буларга ушундай айтсам түшүнүктүү болот\nдеген кишиче чала-була казакчалат.\n\n— Азыр барган мен мына балаларыңа балбай...— деп, жооп күткөндөй\nБейшембиге карады. Бейшемби:"
  },
  {
    "id": "237",
    "text": "— Азыр барган мен мына балаларыңа балбай...— деп, жооп күткөндөй\nБейшембиге карады. Бейшемби:\n\n— Азыр биз деле кете койбойбуз. Көптөн бери жол жүрүп, өзүбүз азып\nкалдык. Бу жерге бир аз токтоп, сиздер өңдөнгөн агайындардын аркасы\nменен оокаттанып алып, анан жөнөбөсөк, азыр кете турган ой жок. Абалы\nжерибизден кабар алалы дейбиз. Орус чегине болсо жетип калдык. Эми\nшашылыш жок,— деди.\n\nБазарга түшкөн малды сынап жаткандай менин баш-аягыма айландырып\nкарап алып, ийинимден жогору көтөрүп, тартып коюп:\n\n— Кетмен чабышка али жарабапсың,— деди Мамирмазин."
  },
  {
    "id": "238",
    "text": "— Кетмен чабышка али жарабапсың,— деди Мамирмазин.\n\nӨзүнүн үч уулу бар экен. Экөө катын-балалуу болуп эбак бөлүнүп кетиптир.\nАзыр Мукбул деген кенже баласы колунда экен. Мунусу бойдок. Жашы\nжыйырма бирлерде бар. Көзү чоң, тартайган бойлуу неме. Ортончусу\nБакырдин — атасы түспөлдүү. Бирок мүчө курулушу андай эмес, эткээл, мойну\nкыска томурайган чымыр жигит. Мүчөсү туташ бүткөн немедей кишиге\nкараганда тула бою менен бурулат. Мунусу көбүнчө соодагерлик кылат экен.\nБыйыл Жусуп болуш деген кайнатасы менен шериктешип беш тешеге жакын\nапийим айдаптыр. Апийим алып Кулжага жылына барат экен."
  },
  {
    "id": "239",
    "text": "Кечикпей Беккул, Эшпай мен үчөөбүз энчиге тараткан малдай бөлүнүп кеттик.\nБеккулду Мамирмазин, Эшпайды улуу баласы Шерпеден, мени ортончусу\nБакырдин алып кетти. Алар уй кайтарып калды, мен апийимдин отоосуна:\nшаардын башына чыгып кеттим. Бу жерди «өстөн» дешет. Чегиртке болбогон\nжылы элинин дыйканчылыгы көбүнчө ушул арада болот экен.\n\nӨстөнгө барсам он чакты киши жабалактап апийим отоп жаткан экен.\nБакырдин мени базарга салчудай колумдан жетелеп отуруп, түгөйү жок бир\nсары жигиттин жанына алып барып токтоп, менин калпагымды алып, кайра\nкийгизип коюп:\n\n— Мына сага шерик,— деди.\n\nЖигит мага таңыркагандай аңырайып оозун ачып, тула боюман чоло\nкалтырбай карап алды да, артынан какшыктап жымыйып:"
  },
  {
    "id": "240",
    "text": "— Аа! Абдан тапылыпты! Өзүм үргөтүп аламан. Кел,— деди, колундагы чанжы\nменен солду көрсөтүп.\n\fЖигитке караганда мен чабалдык кылдым: солдун орто ченине барганда, ал\nөз жагын отоп, менин алдымды таштап, кете берди. Алыс калдым. Кезек-\nкезек:\n\n— О, жүрле! — деп үнүн көтөрүп кыйкырып коюп, кайтып:\n\n— Нан йемсээң!—деп коёт. Мени тамашалап оюнчук кылып алды.\n\nБара түшүп чалкалап, күндү карап коюп, калпагын ошол жакка баса кийип,\nчанжыны кыйкаңдатып, бир-эки шилтеп алат да:\n\n— Ойнада-а-а! — деп созуп ырдап кетет.\n\nКүн бешимге кулаган кезде нан жейбиз деп баары чогулду. Дандырга\nжабылган беш-алты калдайган жука нан келди. Ортолоп келген кезде, менин\nоң жагымда отурган сары жигит, калган нанды сындырып, эң үстүнө бир чоң\nсыныгын калтырып, кадырлуу коноктун алды-нан өтүнгөндөй, кичи пейилдик\nменен колун ийкеңдетип, мага:\n\n— Ал! — деди."
  },
  {
    "id": "241",
    "text": "— Ал! — деди.\n\nБаары колундагысын жеп болуп, эми жерден ала турган ирээти келип турса\nда, тигинин өтүнгөнү боюнча бири кол суңбай мени күтүп тура калышты.\nАлдым. Четинен тиштеп бир-эки чайнай электе, топурак аралашкан бир таш\nбарып тишиме кычырай түштү. Ошол замат оозумдан алып кайра таштадым.\nЭл дуу күлүп жиберишти...\n\nАпийим отоосунда мен он чакты күн жүрүп калдым. Жакында бүтөр эмес.\nБашкалары күндө кечинде топ-топ болуп, чогулуп, ырдап, күүлдөп алып,\nшаарга кирип кетишет. Бирлери нашаа чегип, кызып алат. Жапан талаа-да\nжалгыз алачыкты багып, бир уйгур малай экөөбүз калабыз. Карамагыбызда үч\nат калат. Аны кайтарабыз, ар кайсы жерге жаңылап аркандап, мезгили менен\nсугарып турабыз."
  },
  {
    "id": "242",
    "text": "Бир күнү түшкү тамактан кийин эл эс алып жаткан кезде, мен алачыктын\nартында бир кумурсканын уясы-нан өтүп барып, жалаң этиме кийген\nбешмантымды жайып коюп, жыңалач болуп, битин карап отурат элем. Ошол\nубакта менин жанымдан бирөө басып баратып:\n\n— Дадаң кычкырып йатупту,— деп кетти.\n\n— Эмнеге?\n\n— Таң.\n\nМуну Бакырдинге барып айттым эле:\n\f— Барып тез кел! — деди, басып баратып үңүрөйгөн терең көзү менен мага\nбурулуп карап."
  },
  {
    "id": "243",
    "text": "Үй баягы корукта. Барып, ойдо жок жерден Бурма-кенин өлүгүнүн үстүнөн\nчыктым. Мен кирип барсам, Бейшемби «мына, көрдүңбү? Сени биз ушуга\nчакырганбыз» деген кишидей мага бир карап алды да, кайтып Бурмакенин\nөлүгүнө карады. Жыгылганына бир жумача болуптур. Муну мен азыр билип\nотурам. Бетине бир ак немени жаап, сундуйтуп мындай алып коюптур.\nАшууда жүк көтөрүп келе жатып, тыныккан немедей Бейшемби менен Элебес,\nэки жерде сумсайып, жымжырт тартып отурат. Тамдын бурчунда, Бурмакенин\nийрип бүтпөй калтырган жип-шууларын кармалап, үшкүрүп Жанымжан\nотурат. Анын бери жагында бүрүшүп, Ашымкан, Жума-бек отурат. Эшпай\nкелиптир. Беккул менен Бечел жок. Өлүккө жыйналып турган бар эл ушул.\nБирок кадимки жорук-жосундай үн чыгарып, ыйлаган бир да бири жок.\nЖымжырт тартып, адамды куса кылып ич бышырган жалгыз там. Опураган\nэчтеме жок. Эшиктин алдында, очоктун жанында бир колтуктай бактын"
  },
  {
    "id": "244",
    "text": "эчтеме жок. Эшиктин алдында, очоктун жанында бир колтуктай бактын\nкуураганы жатат. Баягында көкөйүмдү тешип, Көк-Теректен көтөрүп келген\nжаргылчак жатат. Үйдүн көчө жагында, бир чуңкурда алда качан тозугу\nжетип, бирөөдөн калган жалгыз кепичтин тарпы жатат."
  },
  {
    "id": "245",
    "text": "Үйдүн ичинде жайындагы чабалекейдин бир уясы али бар экен. Балапандары\nчыйпылдап жетилип алыптыр. Каалгасы жок эшиктен энеси шып этип учуп\nкирип, балдарына жем берип жатат. Ушул уяны баягыда балдардын бирөө\nбузам дегенде:\n\n— Кой, убал болот. Бу да бир күн көрөйүн деген макулук,— деп Бурмаке\nтийгизбей койгон. Азыр уяны көрүп, ошол эсиме түштү."
  },
  {
    "id": "246",
    "text": "Өлүктү көмүшүп коюп, мен өстөнгө кайра чыгып кеттим. Жолдо баратып,\nБурмакенин өлө элегинде «атаганат, эч болбосо Көлгө жетип өлсөк\nарманыбыз болбос эле» дегени оюма түштү. Менин алдымда, жыйырма\nсаржандай жерде эки бутун салактатып, эшек минген бирөө кетип бара\nжатты. Оң жагындагы корукта бир кичине кыз сереңдеп, уй тосуп жүрөт.\nМына мында тердигин салпактатып, жаман ээри менен бир ат качып келип,\nушул коруктун дарбазасынан чыгып алып, жогору карай салды. Бир казак\nартынан жөө кубалап алыптыр. Бул жаңкы ат чыгып кеткен дарбазага жаңы\nжете бергенде, бир уйгур жигит, дарбазаны шарт жаап жиберип:\n\n— Наге барсе? Нимишка? — деп аны жибербей тосуп калдык.\n\n— Ойбай аке, сенин «нимишкең» бүткөнше ол кетип калды гой! — деди\nберки, коё бер деп жулкунуп. Булардын натыйжасын көрбөй калдым."
  },
  {
    "id": "247",
    "text": "Эки айдан кийин Токмолдо менен Элебес өлдү. Бу жолу мен Мамирмазиндин\nбир күйөөсүнүкүндө болучумун. Үйү Байын казакта.\n\fXX\n\nЭгин орогу бүтө жаздап калган убак. Бир күнү кожоюнум туруп, эми бизде\nжумуш бүттү, сен кете бер,— деди.\n\nКүн батарга жакын чыгып, жылдыз толо Мамирмазиндикине келдим.\nЖаңыдан тамак ичкени жатышкан экен. Мен үйгө кирип, бир аз отургандан\nкийин кызынын ал-абалын сурап алып, артынан:\n\n— Сен Бейшеге барып келчи. Алар мында,— деди Мамирмазиндин катыны.\n\nАйтары менен чыгып кеттим. «Мен келер замат үйгө жибериши кандай» деген\nсөз оюма шап этти.\n\nБиздики ат короонун жанында, бир тамда экен. Бул мУРУн музоонун короосу\nболучу. Ушул тамга башында да биз өңдөнгөн бирөөлөр турса керек. Очогу\nбар, түштүк жакта бир шыкырайган караңгы терезеси бар."
  },
  {
    "id": "248",
    "text": "Барсам Бейшемби төшөктө жаткан экен. Жанында көп какырып ботала болгон\nбир чылапчын жатат. Жамачылуу, кызыл чепкенин айкарасынан жаап\nсалыптыр. Аттын чыласында жатып, сарала болгон бир тутам, ным шакелди\nтүтөтүп коюп, күлгө бир быр эттире чимкирип, мурдун тартып бышактап\nыйлап очоктун жанында жеңем отурат. Бир демге түшүнбөй жаткандай,\nэнесинин жаш агып турган көзүн анда-санда жалдырап карап коюп, муңайым\nтартып Жумабек отурат.\n\nОтто баятан бери быкшып жаткан шакелдин бир убакта дүр этип жанып\nкеткен жарыгы менен тактанын алдынан таруудай көзүн жылтыратып,\nжөргөлөп бараткан бир чычкан көрүнө түштү."
  },
  {
    "id": "249",
    "text": "Үйдөгүлөр жаңы үчөө гана! Баягыда алты канат үйгө батпай бир айыл элдей\nопур-топур болуп жатчу көп бүлөө бүгүн кайда? Ошонун баары четинен өлүп,\nбүтүп олтуруп, аягында мынабу үчөө гана калган сыяктанат. Бүгүн өлүктөй\nжымжырт. Көптөн жүрүп келип, мынабу үйдү жаңы көргөнүмө башыбыздан\nбир кырк жыл өтүп кеткендей болуп көрүндү.\n\nБашта мындай мен көпкө жүрүп, бир жактан келгенимде: «и, кандай» деп\nбарар замат имерилип, сүйлөшүп калчу Бейшемби бу жолу лам деп сөз каткан\nжок. Мен бая кирип барып, бир аз отургандан кийин, өлүп баратып керээзин\nайтчу кишидей, биз жакка бир эки мертебе бурулуп, жакшы эле\nыңтайлангандай болуп келди да, кайтып: «Эми койчу ары, мен да чарчадым\nго, өзүңөр билгиле... Жайымды көрүп отурбайсыңарбы» деген кишидей болуп\nтетири карап кетти. Көз алдындагы караңгы бурчту карап жатып, кезек-кезек\nбирдемелерди кобурап, жөөлүп коёт."
  },
  {
    "id": "250",
    "text": "Бир кезде мен жеңеме карап:\n\f— Бейшекем оору беле? — дедим акырын гана бошогон дабыш менен.\n\nМен муну айтканда, жеңем эми мындан ары көрө турган күнү бүтүп, өмүрдүн\nакыркы сааты калган кишидей колунда бир тал куурайы менен жерди чукуп,\nсалбырап, акырын гана жашын төгүп, үнсүз ыйлап отурган. Мага бир аздан\nкийин жооп берди.\n\n— Качантан бери? — дедим.\n\n— Көп болду...\n\nЖашын төгүп-төгүп алат да:\n\n— Ата дүнүйө ай! Ушундай жерде өлмөк белек!! — деп коёт каргылданган\nжашыган үнү менен.\n\nКүзгү күн жаап турган. Мен. бир тыпын үйгөн, эшиги жок жайдак тамда\nжаткамын. Таңга жуук бир кезде кечээги кайгылуу кара тамдан жалгыз\nжеңемдин жалгыз муңканып ыйлап жатканын уктум... Аларды мен экинчи\nдүйнөдө кезиктирбеймин да. Бирок ошондогу чындыкты жеткирип айталбасам\nөзүм өмүрдө күнөөлүмүн деп санаймын."
  },
  {
    "id": "251",
    "text": "Нечен кайгылуу кара күндөрдө жокчулукка чыдап, ушул жерге бизди сүйрөп\nжеткирген Бейшемби эле. «Мынча жетимди чубуртуп бөөдө кырылгыча,\nчетинен таштап сатып кетели» деп Элебес нечен айныганда да, Бейшемби\nболбой көшөрүп жүрүп отурган. Бейпилчилик-те көрсөткөн эрдик — эрдик\nэмес. Кыйын кыстоо замандарда көрсөткөн эрдик. Жөнөкөйдө кайрылган\nкайрымдуулук эмес, башыңа түшкөн кара күндөрдө кылган кайрымдуулук...\n\nБейшемби өлгөн соң, биз бир аздан кийин ак баарыбыз бытырап тарай\nбаштадык. Жеңемдин төркүнү казак-тын Коңут Бөрүк уруусунда болучу. Ал\nошол жактан төркүнүн таап алга, жалгыз баласы менен өз жанын ала качып\nкетти. Эшпай Шерпедендин колунда. Беккул,\n\nАшымкан мен үчөөбүз Мамирмазинде калдык. Бечел болсо Бейшемби өлөрү\nменен жоголгон.\n\nБир күнү катыны менен турганда Мамирмазин мени чакырып алып:"
  },
  {
    "id": "252",
    "text": "Бир күнү катыны менен турганда Мамирмазин мени чакырып алып:\n\n— Сен эртең же бүрсүгүнү Тогуз-Булакка жөнөйсүң... Кой быйыл ошондо\nкыштайт. Жакшы багып кел,— деди.\n\n— Ал кандай жер? — дедим мен.\n\f— Тогуз-Булак... Малга жайлуу жер. Анда менин күйөөм Армолдо көчүп барат.\nКызым бар. Сен ошол Ар-молдонун коюна кошуп кайтарасың. Тамактан\nачыкпайсың. Дайындап коём. Уктуңбу?..\n\nУшунун эртеси курман айт болуп, мени бир күнчө токтотуп коюшту. Уйгурдун\nзаңында улуу дамбылдалар, молдолор бүгүн түтүнгө кыдырып куран окуйт.\nМамирмазин да бүгүн табына келгендей, эртең менен ашыгып, чала-була чай\nичип, селдесин заңкыйтып оронду да, менин ийниме бир бош куржунду салып\nалып, үйдөн ээрчи-тип чыкты. Көчөнүн башынан баштап, адегенде бир чет-\nтеги тамга кирдик. Биз эшиктен кире бергенде, орто жашаган бир кара катын:"
  },
  {
    "id": "253",
    "text": "— А, моллаке, келиңиз! — деп ордунан ыргып туруп, жүгүнүп сыпайылык\nменен каршы алды. Менин отурган-отурбаганым менен жумушу да жок, айтор\nмолдо отурду болду дегендей, тиги куттуу жерине барып конгондон кийин,\nөзү да ордуна барып отурду. Молдо төргө чөк түшүп, кашын серпип көздү\nжумуп, куран окуп жат-канда, мен үстөлдө не бир түрдүү кылып жасалган\nширин нандарды көзүмдүн алды менен бир сыйра кыдырып өттүм. Куран окуп\nбата кылгандан кийин молдо:\n\n— Биссимилла,— деп бир түйдөктөлгөн аңдын четинен кол учу менен\nчебердеп ооз тийди. Мен аны туура-дым. Милдетин чапчандык менен өтөп\nжиберип:\n\n— Оомийин, аллоакбар,— деп молдо колун жайып бата кылып эми турайын\nдеп жатканда, үйдүн катыны менин куржунума эки нан салып берди. Андан\nчыгып экинчи үйгө кирдик. Кайсы үйгө кирсек да менин көргөнүм мындан\nөзгөргөн жок. Ар бир үйдөн экиден кем эмес нан алып чыгабыз."
  },
  {
    "id": "254",
    "text": "Бир көчөнүн башына чыккандан кийин көтөргөн куржунумдун эки көзү тең\nшыкай толуп чыкты. Ошол убакта Мамирмазин:\n\n— Үйгө алып барып төгүп кел,— деп мени жиберип ийди. Беш саржандай узап\nкалганымда:\n\n— Тез кел! — деди. Жолдо кетип баратып, «баягы менин кайырчылык\nзаманымда эл ушундай март болсо-чу» деп, бир ойлоп алдым.\n\nМен кайра келгиче Мамирмазин бир да үйгө кирбей мени күтүп туруптур.\n\n— Бул күнү үйдөн кур калыш болбойт. Бул бир кудаанын берген насиби...—\nдеп коёт.\n\nОшо күнү шашкеде чыккан так бешимге чейин тын-бай кыдырсак керек.\nКуржундун эки көзүн төрт жолу толтуруп барып төктүм.\n\fЭртеси таң эртең менен төшөктөн жаңы туруп, чокоюмдун боосун байлап\nжатсам, Мамирмазин алактап же-тип келип:\n\n— Кана, жөнөгүн! Армолдонун кою кетип барат,— деди.\n\nКойду айдап чыгып баратсам үйдөн:\n\n— Ачка кетти го,— деген катындын үнү чыкты.\n\n— Нан алды, болот."
  },
  {
    "id": "255",
    "text": "Койду айдап чыгып баратсам үйдөн:\n\n— Ачка кетти го,— деген катындын үнү чыкты.\n\n— Нан алды, болот.\n\nТышка чыксам Армолдонун кою сайды бойлоп, төмөн карай жайпап бараткан\nэкен. Бир топ жерге баргандан кийин мен да артынан жеттим. Койчусун\nтаануучумун. Аты — Жамат,— көзү көк таштай, чеңкийген, ээрдинен эзели\nжелки кетпеген, мойну ичке, куркуйган сары неме. Экөөбүз бет маңдай туруп\nсүйлөшкөндө, мен жогору карап калчумун. Жашы жыйырмаларда бар.\n\nМен коюмду кошуп жиберип, Жаматтын жанына жакындай бергенимде:\n\n— Эй келдиңби? — деди күлүмсүрөп оозун ырсый-тып. Мен да белгисиз\nбирдемеге кубанып бараткандай болом.\n\n— Тогуз-Булакка качан жетебиз?\n\n— Э токтамай кетсек, күн бата барып каламыс — деди камаарабай, өз\nжагында кийин калып койгон бир боз койду таягы менен жазгап калып.\n\nБир аз бара түшкөндөн кийин:\n\n— Энди кыштай экемис жолдас боламыс...— деди.\nXXI"
  },
  {
    "id": "256",
    "text": "Бир аз бара түшкөндөн кийин:\n\n— Энди кыштай экемис жолдас боламыс...— деди.\nXXI\n\n\nБиз Тогуз-Булакка келгени бир айча болгон. Мында көбүнчө мал кыштаткан\nбайлар отурат. Кышында суук кыйын болсо да мал эти менен чыгат. Жер от.\nЧийдин бийиктиги атчан кишинин бою менен тең. Бир түп чий-дин дүңгөсү\nкучак келип, башына турган бубактар салаңдап, кой аралаганда жонуна\nкуюлуп турат. Коён десең ушунда. Бир жерден он-он бештен чубайт. Койлор\nжаңы келген кезде коёнду көрүп дыркырап жөнөп берчү эле. Эми көнүп\nкалган; Капылыстан чыга түшүп, чуу койгон коёндон селт этип коёт да кайра\nбашын жерге салып оттой берет.\n\nЖолдошум күндөгү адаты боюнча, алдынан атып жөнөгөн коёнго:"
  },
  {
    "id": "257",
    "text": "Жолдошум күндөгү адаты боюнча, алдынан атып жөнөгөн коёнго:\n\n— Айт! — деп калып таякты жиберип алат да кай-тып: — Кап, сенин! — деп\nтийбегенине кейип калат.\n\fКоёнго калганда колу түз. Кээде көздөп туруп урган-да таяк таамай барып,\nчийге тийип калып коён кутулуп кетчү. Бир итибиз бар. Бирок жарамсыз.\nКачырып кирген коёңун бир аз барганда жоготуп жиберип, капылыстан\nкезиккен экинчи бирөөнү кууп кетип, андан да кур кайтат.\n\nБир күнү атайын чыгындык. Коёндор жазатайым качып калган учурда\nжолсузга салбаса, көбүнчө өздөрү жасап алган белгилүү жолдору менен\nжүгүрөт. Чийди кырчып жол салып алат. Жамат бир мезгилде ушундай\nжерлердин бирин ыңтайлап, дүкүйгөн бир чычырканак-тын түбүнө бугуп\nкалды да, мени коён айдаганга жиберди. Кеттим. Чий аралаш чыккан бир\nкалың карагандын артына чыгып:"
  },
  {
    "id": "258",
    "text": "— Айт, айт!— дегенимче болбой, булак-булак ыргып, көп коён жабыла качып\nжөнөдү. Жамат тосуп туруп калганда таяк алыс кетти. Бери жактан дыркырап\nбарат-кан коёндор, аны көрүп калып, үркүп жолдон чыга берди. Кийинки\nжолу урганда бирөө будаланып барып оңолуп кетти. Мен коёндун жатактарын\nтаяк менен салгылап, өлчөп чыгарып турам. Бир сапардан жети-сегиз коён\nбир чубады. Ошол топто кетип баратып, жолдошумдун тушуна барган кезде\nбирөө жалп этти. Чокмор таамай тийди белем, жүнү бурк эте түштү. Мен\nжетип барганымча Жамат коёндун арткы бутунан көтөрүп алып:\n\n— Жыктым! — деп ырсайып койду.\n\nОшол замат терисин сыйрып, бир чоң чийдин түбүнө от коюп, күлгө будалап\nкактап жибердим. Этти жеп болгондон кийин карасак, бети-башыбыздын чоло\nжери жок. Жаматтын мурду көө болуп жүрөт.\n\nКеч кирип кетти. Чачылып жайылып жаткан койлорду ышкырып жыйнай\nбаштадык."
  },
  {
    "id": "259",
    "text": "Армолдонуку айылдан обочо бир жалгыз боз там. Жанында бир боз үйү бар.\nМында согумдун эти турат. Жамат экөөбүз ушунда жатабыз. Боз үй кой\nкороонун эшигинин алдында. Армолдо бир семиз бээни союп таш-тап, өзү\nКулжага кеткени көп болду. Үйүндө бешиктеги жалгыз баласы менен катыны\nгана калган. Өзүнөн катыны көп жаш, ары кетсе жыйырма бештерде деп\nайтарлык чарчы бойлуу, көзү капкара, бети тоголок чымыраган кара катын.\nСөзгө сараң, өзүнүн керегинен артык унчукпайт. Тышка чыкпай, отту жагып\nсалып, узунду кечке мештин маңдайында отурганы отурган. Эртели кеч үйдө\nболгондо мешин жаккан, чайын кайнаткан биз. Өзү болсо тамагын таптап\nичип, ысык үйдө ырахаттанып отурганды гана билет. Кечке аязда жүрүп\nачыгып келсек да биз мезгили менен тамак ичпейбиз. Эртең менен кеткен\nбойдон кечинде келип бирдеме жалмайбыз. Өзү болсо шашпай отуруп алып,"
  },
  {
    "id": "260",
    "text": "бойдон кечинде келип бирдеме жалмайбыз. Өзү болсо шашпай отуруп алып,\nтамакты жайланып ичип болгондон кийин анан бизди чакырат. Эт салса\nшылдыр шорподон башка артпайт. Мунусуна да чыдаар элек. Биз жей турган\nэленбеген кара нанды кайрачкайра жасагандан эринип, көп кылып, бир гана\n\fжасап алат да, сактай берип аны көгөртүп салат. Күндө көгөргөн чирик нан\nжейбиз."
  },
  {
    "id": "261",
    "text": "Ушу жоругуна чыдабай кетип, бир күнү үйдөн чыгып баратып, өзүнө чала-\nбула угуза, Жамат:\n\n— «Ач кадырын ток билмейди». Биздин көргенимиди өзү бир күн көрсө\nкайтер эди? Ай, кудай жазаңды бергир!..— деди.\n\nБир күнү эртең менен тамакка отуруп жатсак алдыбызга көпкөк болгон бир-\nэки нан келди. Чирип кетип-тир. Күндөгү жеп жүргөнүбүздөн да бөтөн.\nАрасында пахтанын майдасындай үлпүлдөгөн бирдемелер илээшип жүрөт.\nАдам жей турган эмес. Катынга өчөшкөн болуп, экөөбүз эки табакка толтура\nтуурап, чайга чылап алдык да тышка чыгып, итке куюп бердик. Ит жыттап\nалып басып кетти. Жамат жаны кашайган кишидей эшикти ачып туруп төрдү\nкөздөй каңк-каңк эттирип табагын ыргытып жиберди. Ошону менен ачка\nкеттик.\n\nМамирмазиндин бул кызы кессең кан чыкпай турган бир жез тырмак эле. Бул\nтууралуу энеси да «ушу кызым абдан сараң» дечү."
  },
  {
    "id": "262",
    "text": "Жалган түш ченде өз жагымдагы койлордун четин кайра жапырып таштап,\nЖаматтын жанына басып келдим. Анын кабагы бүркөк, ээрди кеберсип\nкеткен.\n\n— Эртең менен сага эмне болду? — дедим.\n\nЖелки болгон ээрдин жалап өзүн карай тырсылдап оттоп бараткан боз\nтоктуну «киши» деп алып:\n\n— Тукуму куруп кетсин онун! Оган биз де бир, ит де бир болды,— деди.\n\n— Ушинткенибизди билер дейсиңби? Табагын ыргыт-кандан көрө кылганын\nкөзүнө айтканыбыз жөн эмеспи?\n\nУшуну айттым да бекер урганча мен бир аңгемеге салып кеттим. Илгери бир\nбай оруска жүрүп, тамакка кенелгенимди кеп урдум. Байдын кеңирилигин,\nмолдугун айта келип, угуучумдун көз алдына не бир түрдүү та-мактын жети\nатасын тизип өттүм. Булардын ичинен көбүнчө бал менен майга түрдөп\nбышырган ширин нандар кулагына жагымдуу тийип жаткандай болду. Жамат\nменин сөзүмдү ыкласы менен тыңшап туруп, улам шилекейин жерге түкүрүп\nкоёт. Бир кезде:"
  },
  {
    "id": "263",
    "text": "— Токташы! — деп мени төшкө түртүп алып, көзү чакырая .түшүп: — Каскыр\nулып жатыр,— деди.\n\fТыңшай калдык. Элсиз талаада, көрүнбөй муңдуу кылып улуп жаткан топ\nкарышкырдын чуусу чыкты. Менин уккум келет. Экөөбүз койдун эки чети\nменен тез жүрүп отуруп, алдына чыктык. Эчтеке көрүнбөйт."
  },
  {
    "id": "264",
    "text": "Талаа көңүлсүз. Мелтиреген эни-чени жок боз талаа. Күндө көргөн күнүң бир\nкалыпта болот да турат. Эч бир өзгөрүш, жаңылык жок. Бар көргөнүң\nаңгыраган боз талаада жайылып жаткан кой. Абактыда жатып зарыккан\nтуткундай ичиң бышат. Кулак кескендей жымжырттыктын ичинде кечки күнгө\nчагылышып, көзгө бүлбүлдөгөн закымды карап туруп, ар кыл ойго кетем.\nУшул күндөн кетсем, алдан бир жаңылыкка кабылчудай болом. Бир\nкалыптагы жымжырттык бузулуп, тезинен бир жаңыдан дүйнөгө кезиксем\nдегендей болом. Бул өмүр бир көңүлсүз, супсур көрүнөт. Кээде кыялданып\nкелип жакын арада мындан куткара турган алдымдан бир белгисиз эркиндик\nэлестеп тургандай толкуп, өзүмдү бактылуу сезем. Ушундай белгисиз ойлорду\nэш кылып, кезек-кезек койдун четине Жамат экөөбүз баш кошо калган жерде,\nмен:"
  },
  {
    "id": "265",
    "text": "— Ушул күндөр бат эле өтүп кетсечи? — же болбосо: —жакында жазды көрөр\nбекенбиз! — дегенди айта берер элем. Жамат мунумду жаратпайт.\n\nДагы бир күнү ушуну кайталап айтканымда:\n\n— Ай... Акмаксың да... Өмириңдин тез өткенин тилейсиң,— деди.\n\nОшол замат мен:\n\n— Тез өтпөгөндө ушул өмүрүңдүн эмнеси кызык сага? — деп жооп күткөндөй\nбетине карадым. Муну айтып коюп, артынан, «ушул өмүргө өзү ыраазы болсо\nкерек» дедим ичимден.\n\nТамак өпчап. Жарытпайт. Бир күнү жаныбыз кашайып, боз үйдөгү\nалабакандан эт кесип алып, чокко бышырып жедик. Жатаар кеч болучу. Үч\nбаканды туурасынан коюп, туздаган этти шыкай илген. Казы-карталар сүрсүп,\nтоңгон муздай буртуюп турат. Жамат байпагынын\n\nкончунан учтуу бычагын сууруп алып, ар кайсысын бычактын учу менен\nтүртүп коюп, анан мага карап туруп:\n\n— Куның кеткен ит, мыналардан бизге кыштай бир тистетпеди ал!"
  },
  {
    "id": "266",
    "text": "— Куның кеткен ит, мыналардан бизге кыштай бир тистетпеди ал!\n\nОт май каңырсып, үйдүн ичин каптап кетти. Жамат этти аралап, али кобурап\nжүрөт.\n\n— Көзү тоймаган кунсыз! Өзиң бермеген немени биз бийтип жетик. Эң\nболмаганда сорпаның майын да калпып аласың. Биз болсок, аязды-аяз\n\fбилмей мыңдаган койдың артында сандалып ач жүрмиз. Сен болсоң барин\nжыланша сорып, ырахаттанып ыстык үйдө жатасың...\n\nДагы бир түнү ушинтип жатсак, майдын жыты менен келип, катын көрүп\nкойду. Караңгыда ары жакта өзүнүн там үйүнөн басып келип, боз үйдүн\nжыртыгынан шыкаалап, көзүн жылтыратып туруп:\n\n— Бул силердин эмне кылып жатканыңар? — деди. Унчуккан жокпуз. Жамат\nэкөөбүз бир-бирибизге карадык да тим болдук. Катын кирип келип, бир эсе\nбакан-дагы этке, бир эсе отко карап алып:\n\n— Андай кылбай жүргүлө! — деди жүзүн суутуп. Ушул жерде бир түтүн казак\nотуруучу. Үйү биздин"
  },
  {
    "id": "267",
    "text": "— Андай кылбай жүргүлө! — деди жүзүн суутуп. Ушул жерде бир түтүн казак\nотуруучу. Үйү биздин\n\nкой короонун артында. Үйдүн ээси кыркка жакындап калган бир жесир катын.\nОн экиде бир эркек баласы бар. Экөөнүн маңдайына бүткөнү бир ноопаз, үч\nкой. Жамат экөөбүз кээде түн ичинде бошой калганда барып калар элек.\nКатын ачык-айрым, жалпылдаган неме. Биз барганда бүлөсүндөй ачылып,\nжапылдашып калат. Биз да жыргап калабыз. Кээде жарым түнгө чейин\nкобурашып отура берип, түндүн кандай өткөнүн да сезбейбиз. Кыш-тын узун\nтүнүндө капкайдагыны кожурашып отуруп кайтканда тойдон таркагандай,\nкөптөн берки черибиз жазылып, сергип калар элек. Эрмегибиздин көбү жесир\nкатындын баласы болучу. Кээде Жамат экөөбүз ушунун талаадан ноопазын\nминип, кетип бараткан жеринен кармап алып, өлөң айттырчубуз. Баланын\nтөрт-беш ооз бир өлөңү бар:\n\nОйда жок келем деген осы жайга\n\nКедейлер жалданып жүр бирден байга."
  },
  {
    "id": "268",
    "text": "Ойда жок келем деген осы жайга\n\nКедейлер жалданып жүр бирден байга.\n\nКаңгырап, жетим-жесир сая таппай,\n\nБиз болдук быйылкы жыл ар бир сайда...\n\nУшуну айткан сайын энеси:\n\n— Осы карагым аман жүрсө болды маган. Куу дүние кимге опа болар дейсиң...\nАйналайын карагым! — деп коёр эле.\n\nБир күнү Жамат экөөбүз келип, ушунда жарым түнгө чейин отуруп калдык.\nАры жактан дагы бир байдын койчусу келди. Баары беш-алты кишидей\nболдук. Мен эшиктин алдында каптагы тезекти жамбаштап отурам.\nКоломтодо чок күйүп болуп, акырын гана карарып, күңүрт тартып барат.\nҮйдүн ичи кобур-кобур. Аңгеме жүрүп отуруп, бир иретте биздин кожоюн\nкатынга да тийип өттү.\n\f— Апырым ав, тамак сога кайтип сиңеди экен ширкин!.. Өзи типти бир\nкыймылдамай отурады гой,— деп калды жесир катын, Жамат экөөбүзгө кезек\nменен карап.\n\n— Ийе, үйдөн жылмайды.\n\nКатын бул жөнүндө кепти узартып калды:"
  },
  {
    "id": "269",
    "text": "— Ийе, үйдөн жылмайды.\n\nКатын бул жөнүндө кепти узартып калды:\n\n— Өзи де бир адамга жылдызы жок, түгин салган неме экен. Осы алты айдан\nбери авыл отырып бири-биримиздин үйимизге кирип көргөн жан эмеспиз.\nАдамдан осынша безген не деген жан өзи? Онан баскалар казан асбаяк, соган\nкүнү калып отурган жок гой. Сол куу пейил неме сендерге да жөнди тамак\nбирмес ав деймин...\n\nЭми муну таштап коюп өлөңгө кирдик. Баарыбыз кезек менен айтууга убада\nболду. Буга мен унчукканым жок. Адегенде жесир катындын баласы баштады.\nБаягы биз угуп жүргөн өлөң. Мага кезек келгенде:\n\n— Мен билчү эмес элем,— деп тарткынчыктай баштадым эле:\n\n— Ие билесиң, айт! — деп жаалап жиберишти. Аларга кошулуп Жамат бир\nжактан:\n\n  •   Кыргызыңша жырла,— деди мени карап жыл-мыйып. Кызып турган соң\n      амал жок, бирдеме дедим.\n\nКулдурап көзүм тунарды,\n\nЖакшылык болор күн барбы?\n\nКимге айтамын ким угат,\n\nИчимдеги арманды?"
  },
  {
    "id": "270",
    "text": "Кулдурап көзүм тунарды,\n\nЖакшылык болор күн барбы?\n\nКимге айтамын ким угат,\n\nИчимдеги арманды?\n\nАр кимибиз бир сайда,\n\nАдашып калдык ар кайда.\n\nАмал куруп турганда,\n\nКимден болот бир айла?..\n\n— Басе, сенде бар! — деди бирөө мен айтып токтогондон кийин.\n\nМенден кийинки кезекти таштап коюп, мени менен эми таанышып\nжаткандай тарыхыма кирип кетишти.\n\f— Бу жерде кимиң бар сенин? — деди жесир катын мага үңүлүп карап. Айтып\nбердим. Менин ар кай жер-ден сүйлөгөн, чачыранды сөзүмдү, алар дитин\nсалып угуп турду.\n\n— Жериң каерде деги?\n\n— Каркырадан бир күнчүлүк ары —Ысык-Көл деген жер болот,— дедим.\n\n— Нече күңдө жетеди? — деди ары жактан келген байдын койчусу.\n\n— Билбеймин. Бияктын жолун көргөн эмесмин.\n\n— Каркырадан ары күндүк болса, бу жерден Каркырага үч коңуп жетеди. Төрт\nкүндүк жол экен,— деди Жамат менин сөзүмдү түзөтүп."
  },
  {
    "id": "271",
    "text": "— Бу жерде карасатын жакының жок экен да? Энди жериңе кете алмай\nкалганың гой?\n\n— Көрөбүз го...\n\n— Аман болсаң, болганы бейшара! Эр жетип алсаң бир күнү сартты тастап\nкете берерсиң...— деди жесир катын мага жаны ачыгандай.\n\nБулардын сөзүнөн корутунду чыгарганда бүгүн бул үйдө менден өткөн шордуу\nжок сыяктанып көрүндү. Ушул отургандардын эң шордуусу мен болуп, алар\nмага караганда бир бакыттуу немедей туюлду...\n\nБир кезде тышка чыктык. Жылдыздарга карасак түндүн далайы болуп\nкалыптыр...\n\n-------------------------------------------"
  },
  {
    "id": "272",
    "text": "-------------------------------------------\n\nЖаз чыгары менен Армолдонукунан койду бөлүп, тоого чыгарып кеттик.\nЭртең кой менен кетем деген түнү мен, таң атканча чырм этпей какыйып\nчыктым. Улам бир жагыма оонаймын. Уйку жок. Түн — жыл көрүнөт. Бүгүн\nтаң атса бир бакытка жете тургансып, көңүлүм толкуп, алда кайда бир\nбелгисиз нерсеге сүйүнгөндөй болом. Түн караңгысында, көзүмдү бир жумбай\nкыял басып, жалдырап, карап жатам. Тышта бирдемелер шыбыр-шыбыр\nболуп, кайра басылып калат. Катарымда жаткан Жаматка караймын. Ал\nжаман тонун баса жамынып эчтемеден капары жок корулдап, уктап жатат.\nМага караганда, бул туткунда калган бир бактысыз немедей көрүнөт. Анын\nкелерки тагдырын ойлоймун. Ай бечара!..\n\nЭртең менен койду айдаганы жөнөп жатсам: —\nКош энди. Кыштай даамдес болдук...— деди Жамат.\n\fXXII\n\nКийинки жылы Мамирмазин коюн өз колуна кыш-татты. Күндө тоого жаям."
  },
  {
    "id": "273",
    "text": "Ушу жылы күздөн тартып, эчкиге кара өпкө келген. Мамирмазин эчкилүү бай,\nкойдон эчкиси көп. Эки, үч ай ичинде кара өпкөдөн бир тобу кырылып кетти.\nБыйылкы кара өпкөнүн тушунда мунун көбү эчки болуп калганы, менин\nтаалайымдан болгондой көрүнөт. Ар бир эчкинин өлүмү жаныма ийне\nжанчкандай батат. Талаада жүрүп бирөө кекейип, оттобой туруп калса анын\nайыгып кетишин күйөрман кишимдей тилеймин. Кожоюндарым бул кырсыкты\nменин каражолтойлугумдан болгондой, менин ичимде бир ала курт бардай\nкөрүшөт. Мамирмазин өзүнүн багына кирип мага күндө бир жаңы таяк кесип\nчыгат. Күндө таң эртең короодон чыгып баратканымда: «Капыр ушунун\nэмнеси бар» деп күмөн санагандай, ала көзү менен артымдан карап калат.\nАнын шектенип карап, акырайганынан атып жибергени жеңил өңдөнүп,\nэшиктин далдаасына киргиче беш саржан жер алыс көрүнүп, кыйпылдап\nотурам."
  },
  {
    "id": "274",
    "text": "Бир күнү кожоюнумдун бир жакшы көргөн кара төбөл эчкиси талаадан ооруп\nкалды. Эртең менен болучу. Бир кезде карасам, көзү өлүмкү тартып, чөп\nкыркпай кекирейип, койдун бир четинде туруп калыптыр. Эчкилеринен муну\nбөтөнчө жакшы көрүүчү.\n\n— Эчкилердин көбү ушунун тукуму. Ак жолтой өзү,— деп катыны кеп салып\nотурар эле. Чөп жесе жазылып кетчүдөй, артынан дедектеп туруп калган\nжеринен улам козгоп айдап коём. Ал көңүлдөнбөй туруп, башын жерге жакын\nалып барат деле кайтып «жок, жүрөгүмө барбайт» деген немече бир тал чөп\nкыркпай, көзүн үргүлөтүп, кайра кекейип туруп алат. Кечке алек болдум.\n\nКечинде мен барганда Мамирмазин тышта туруптур. Алдынан чубап, кирип\nбараткан койго көзүн алактатып кыдыртып, өткөрүп жиберди да, кирпигин\nтез-тез кыйпылыктатып:"
  },
  {
    "id": "275",
    "text": "— Бүгүн аманбы? — деп сабырсыздык менен мага карады. Ошо замат жооп\nбере койбой басып баратып таягым менен тай туягымдын карын кың эттирип,\nкагып калып:\n\n— Кара төбөл ооруп келди,— дедим кылмыштуу немедей болуп.\n\nМен койду короого камап, эшигин бекитип жатканым-да Мамирмазин үйүнө\nкирип кетип, катыны менен күң-күлдөшүп калды. Катуураак сүйлөгөндө\nсыртка угулуп туруучу. Катынынын жашы кырк чамасында. Чекеси, көзүнүн\nтегереги, эки жаагы калың бырыш. Бети жайык, эрди жука, көзү акылдуу\nадамдыкындай караган, тилдүү неме. Эрине караганда бул ойлонуп\nсүйлөгөндөй сөзү салмактуу. Көздөгөнүнө жеткирип айткан уу тили бар.\n\fЭшикте жүрсөм, аш үйдөн бир кезде:\n\n— Бул капыр кара жолтой болду го? — деп алып артынан — аркыны тамак ич\nдеп кой? — деди катыны.\n\n— Кимди? — деди кызы.\n\n— Муканды."
  },
  {
    "id": "276",
    "text": "— Кимди? — деди кызы.\n\n— Муканды.\n\nБулар бизге өздөрүнчө ат коюп алган. Эшпайды — Эшан, Беккулду — Беки,\nмени — Мукан, Ашымканды — Ашы деп чакыруучу.\n\nКирип, эби жок колжойгон чокоюм менен эшиктин алдына, сары чылапчынга\nжакын барып отурдум. Башынан энчилеп койгондой менин ордум дайым ушул\nболучу. Мамирмазин, катыны, Мукбул, эки кызы, эркек баласы болуп төрт-\nбеш киши бийиктиги карыш келген жапыс үстөлгө тегеректеп отуруп алып,\nжабырап, тамак ичип жатышкан экен. Беккул менен Ашымкан жок. Суукта,\nжылууга кирип ысык кесме колума тийгенге боюм чымырап, сүйүп барат.\nКесме ортолоп калган кезде эки жаагымдан самсаалап тер кетти. Улам агып\nкеле жатканда тонумдун этегин кайрып келип сүртүп коём. Тамак ичип\nжатышып, эшиктин алдында отурган мага катыны экөө кезектешип, анда-\nсанда бир суроо берип коёт. Мага карышкыр көргөндөй карашат. Баарынын\nалдында байлаган койдой мен отурам."
  },
  {
    "id": "277",
    "text": "— Бул эмне, күндө бири ооруп келет? — деди бир кезде Мамирмазин мага\nкарап кабагын түйүп.\n\n— Мен кайдан билейин. Малга келген бир кырсык да...\n\n— Өлүп отуруп бүтө турган болду го! Бу сенин эмнең бар? — дейт катыны.\n\n— Эчтекем жок...\n\nМага билдирбей өздөрүнчө кобурашып кетип артынан:\n\n— Сен бирөөгө кошуп кайтардың беле? Айтчы ошону! — деди Мамирмазин.\n\n— Эч бир койго кошкон эмесмин.\n\nБиз ушинтип отурган кезде короодон бир эчки бакырып калды. Тамак ичпей\nташ ичкендей болуп, колумдагы ашымды таштап жиберип тура жөнөдүм.\nБаягы кара башыл эчки! Мен жеткенде дагы бир бакырып, буттарын бир-эки\nирет серпип алды. Артымдан Мамирмазин жете келип:\n\n— Эмне болуптур? — деди көзү бакырайып. Ага бер-чү жооптун ордуна, өлүп\nжаткан эчкини көрсөттүм...\n\fОшондон кайтып үйгө келгеним жок. Өлгөн эчкини жайлаштыргандан кийин\nбардым да баягы Бейшемби өлгөн тамга кирип, караңгыда түйшөлүп барып\nжата кеттим."
  },
  {
    "id": "278",
    "text": "Эртеси Мамирмазин мени багына ээрчитип барып, өрүктүн жыгачынан бир\nтаяк кесип берди. Таяк бутактуу кадимки дубаналардын аса-мусасынын өзү!\nАны берип жатып:\n\n— Сага кандай таяк түтпөйт кысталак! Ме мына муну бысмылда деп тутуп,\nсындырбай алып жүр. Мындан бөлөк таяк алба! — деди.\n\nКойду жайып кете бердим.\n\nМен мынабу кырдан аша бергенде, тээтиги маңдай-да алыста жыбырап кой\nжайылып жаткан бадалдуу бийиктен бирөө заңгырап сайды көтөрүп коё\nберди. Тааныймын — Жоломан. Бул өзөндө мындай обон салган койчу жок.\nКандай алыста, кайсы кырда жүрсөм да мунун үнү белгилүү — баягы экен\nдейсиң."
  },
  {
    "id": "279",
    "text": "Бул Элакун деген байдын койчусу эле, өзү казак. Кайтарган кою миңге жакын.\nЖоломан бир топ менден улуу да, чоң да, мага караганда көптү көргөн,\nкөөнөргөн немедей. Бирок ал мени баласынтпайт, мамилебиз теңтуш\nкишилердей. Экөөбүз кошулган жерде көптөн тааныш немече бири-\nбирибизден кенедей сыр жашырып калбай сүйлөшөбүз. Кээде койду токтотуп\nжайып таш-тап кезек менен жомок айтабыз. Жоломан ошондой, ал канчалык\nайтып жатса дагы бир түгөнбөй улам ары жагынан табылып тургандай болот.\nӨзү болук кызыл жүздүү келген бети топтоголок, көзү кыраандай жайнаган эр\nкөңүлдүү неме."
  },
  {
    "id": "280",
    "text": "Анан чиркиндин обону! Чынымды айтайын, мен андай обонду экинчи\nбирөөдөн укканым жок. Мунуку өзгөлөрдөй жалгыз гана адамды жашытып,\nичке муң түшүргөн кайгылуу карандай арман эмес. Кайта көңүлдү көтөрүп\nкайгыдан алып кайрат бергендей эркин эле. Үнү алда-кайдан таанымал.\nБадалдуу бетке миң койду жайып таштап, өзү тоонун кылда башынан таягын\nтаянып эңиштеп туруп алып, теңи жок бийик уккулуктуу коңур үнү менен\nсайды жаңыртып бирде көтөрүп, бирде калтыратып барып, салып кеткенде\nдүйнөдөгүнүн баары мырс этпей, жалгыз ошону тыңшап тургандай болуучу.\n\nУшунун обонунда бир терең сыр бардай, кечке жакын сайды жаңыртып\nсалган эркин обону менин жүрөгүмдү козгоп, касирет-кайгыдан бошотуп,\nалда-кайда көтөрүп сергитип таштачу. Атам замандан берки армандын күнү\nбүтүп, эми алдан бир белгисиз эркиндик элестеп тургандай болуучу."
  },
  {
    "id": "281",
    "text": "Жоломан күңдө ушул. Кээде күнгөй-тескей болуп койду бет маңдай жайып\nташтайбыз. Койлор табылгынын арасында тескейдин карын тээп, айлана\n\fжымжырт тартып мыдыр этпей токтоп калган кез болот. Ошол кез-де\nЖоломан акең заңгилдин башына туруп алып бир коё берет дейсиң! Ошо\nмүнөт талааны безеп турган таасирдүү бийик үнүндө бир түрдүү сыр бардай.\nМени сагыныч жайлап, көңүлүм толкуп алда кандай бир белги-сиз талапка\nталпынгандай боломун. Экинчи чыкпачудай мунарып батып бараткан күн ого\nбетер таасирленип алда кайдагы өткөн күндөр эске түшүп, дүйнө бир пулдук\nкөрүнүп, өмүрүм түштөй элестеп, алдымда бирдемелер каршы туруп алгандай\nболор эле.\n\nБир күнү Жоломан экөөбүздүн козубуз кошулуп кетти. Мен койдун алдына\nжаңы жетип, бөлүп таштайын деп жатсам ал:\n\n— Бара берсин, кечинде бөлүп аларбыз,— деп койду. Койлорду жогору\nкаптатып жиберип өзүбүз сайдын"
  },
  {
    "id": "282",
    "text": "— Бара берсин, кечинде бөлүп аларбыз,— деп койду. Койлорду жогору\nкаптатып жиберип өзүбүз сайдын\n\nаягында калдык. Бекер турганча көр-жердин башын чатып, аңгеме козголду.\nЭкөөбүз тең таягыбызга өбөктөп бет маңдай турабыз.\n\n— Сага кожайының калай карайды? Тамакты үсөн деп берем? — дейт\nЖоломан.\n\n— Жарытпайт. Бир жез тырмак келини бар. Менин күнүм ушунун колунда.\nКишинин ачка жүргөнү менен жумушу жок. Былтыр кичине түзүк эле. Быйыл\nэгини болбой калгандан бери ого бетер куну кетип калды. Той-соң да,\nтойбосоң да бир чыны кесме. Эчкисине кара өпкө келе баштагандан бери\nмындан бетер куну кетти. Сеникичи? — дедим мен жогору карай өрдөп\nбараткан койду карап коюп кайтып анын бетине карап.\n\n— Меники эртели-кеч эки убак тамагын тойгуза береди. Тамагы кеңири.\nАзыкты гана аз алам...\n\n— Анда жакшы экен."
  },
  {
    "id": "283",
    "text": "— Анда жакшы экен.\n\n— Сен, усу Мамирмазинде дагы эки-үш инилерим бар деп эң кой. Оларыңдын\nкүнү не болуп жатыр? — деди Жоломан, бир аз үнсүздүктөн кийин.\n\n— Аларды мен анда-санда гана бир көрөм. Кечинде барып жатып калам.\nЭртең менен өзүң өңдөнүп таң заарынан чыгып кетем. Кээде тамак ичпей\nкетсем да унчугушпайт.\n\nКөзүн ирмебей бир азга бутун тиктеп ойлонгонсуп туруп:\n\n— Сага солоруң кыйын экен гой! — деди.\n\n— Ооба, баарынан ошолордуку кыйын...\n\f— Эч нерсе эмес..."
  },
  {
    "id": "284",
    "text": "— Ооба, баарынан ошолордуку кыйын...\n\f— Эч нерсе эмес...\n\nУшул шаарда Ахмед деген дагы бир койчу бар эле. Өзү отуз бештерден ашып\nкалган. Алыстан караганда байкалбаган, берекесиз сакалы бар, жапалдаш\nсары жигит. Жаңыдан бир асыл буюм таап алып кубанып турундай\nкыбыңдаган көзү дайым күлүп туруучу. Ак-Сууда бул малай жүрбөгөн уйгур\nаз. Койчулардын арасында биз муну көптү көргөн бир карыядай көрөбүз.\nКойду кандай жерге жайса токтоорун, асманга карап алып күндүн ачылаарын,\nбороон болорун, карышкырдын кай мезгилде түлөөрүн — баарын беш колдой\nбилет. Колу май-да-барат иштерге чебер. Жанынан ийне үзгөн жан эмес.\nКементайын, шымынын жыртык-тешигин талаада отуруп өзү жамап алат.\nКачан да болсо кементайынын ичиндеги жеңи чолок жамаачылуу кара\nкүрмөсүнүн бир чөнтөгүндө ар түрдүү курак жип, кийимдин өөндөрү жүрүүчү.\nКээде кементайын чечип, күрмөсүн, шымынын алаасын, кашаттарын\nкөрсөтүп:"
  },
  {
    "id": "285",
    "text": "— Мине, осыларды өзүм жамап алдым. Катыным болмаган соң кайтесин? —\nдеп жылмайып күлүп коёр эле. Ишмекер катындардыкынан мунуку түк\nайырмасы жок. Жамаачыларби менен кыйышып тигиштери жымылдап турат.\n\nЖоломан экөөбүз турсак, бул күндөгү адатындай:\n\n— И, турган экенсиңдер,— деп тетигиндейден күлүп жаңкы жерде бизге\nбасып келди.\n\nҮчөөбүз кошулгандан кийин, койдун артынан басып жогору карай жүрдүк.\nСайдын орто жерине барганда кайра кыялап, жонго чыктык. Ахмед кобурап\nбарат. Бир кезде көзүн шыкшыйтып чыгыш жакты карап алып:\n\n— Бүгүн боран болар мекен а? — деп койду.\n\n— Жонго чыгып бир чоң кара таштын түбүнө кобурашып, бир аз отургандан\nкийин, ордумдан тура калып:\n\n— Үшүп кеттик го — деп жибердим эле:\n\n— Эндеше нан жесек жылынар бекенбиз? — деди Ахмед өзү да баятан бери\nменин абалымда турган немедей."
  },
  {
    "id": "286",
    "text": "Ахмеддин жүзаарчысын жайып коюп белге түйгөн бирден наныбызды чечип\nалып үч жактап туурап кирдик. Наныбыз бири-бирибиздикинен оодук\nкыйдыгы көп эмес. Ахмеддин наны саал жукараак экен. Анын үстүнө четинен\nкетип жеп коюптур. Жоломандыкы калыңыраак, айтор эмнеси болсо да баары\nтең ортого түшүп кетти. Эми мындан аркысын темпке карай ар ким өз\nбагыбыз-дан көрмөкпүз... Кеч кирип келе жаткан кезде Жоломан экөөбүз\n\fкоюбузду бөлүп алып жон ылдый жөнөп бердик. Ахмед өз жагына кетти. Мен\nалдыга түштүм. Жер\n\n48\n\nалай-дүлөй түшүп, кардуу бороон дүйнөнү бийлеп турган. Бети-башыбызды\nтумчулап араң жүрүп келебиз."
  },
  {
    "id": "287",
    "text": "алай-дүлөй түшүп, кардуу бороон дүйнөнү бийлеп турган. Бети-башыбызды\nтумчулап араң жүрүп келебиз.\n\nОшентип келе жатып, бир кезде мен артыма бурулуп карай бергенимде, бир\nүч карышкыр булак этип жонго чыга түшүп, так Жоломандын коюнун тушунан\nкачырып сала берди. Мен көрө коюп чыйылдаган жапыс үнүм менен\nкыйкырып калдым эле бирөө жалт кайра тартты. Жоломан көз алдында болуп\nжаткан окуяны ошого чейин көрбөйт. Ал кулак мурдунан чолоо жер\nкалтырбай тумчуланып, тебетейин көзүнө баса кийип алыптыр. Жерди карап\nкелет."
  },
  {
    "id": "288",
    "text": "Аңгыча эки карышкыр эки-үч койдун куйругуи жутуп жиберип, бирден койду\nбөлүп алып сайды карай зыркыратты. Жоломан ошондо гана көрүп, узап\nкеткен карышкырдын артынан айкырып эми жөнөдү. Карыш-кырлар алактап\nанда-санда жалп этип артын карай коюп, алдындагы койдун куйругун кызыл-\nала кылып кыйратып кетип баратат. Артынан кыйкырып кууп кетип бараткан\nкойчуну тоотушпайт. Жоломан сайга кирип жакындап калганда гана\nкарышкырлар койду таштап жиберип, аркы бетке аткып чыга беришти.\nШашпайт. Кайта кылчактап карап коёт. Кар кызыл жаян болуп калды. Үч\nкойду жаралап кетти. Бир койдун куйругу шеңирейип жартысынан азы гана\nкалыптыр...\n\nЭртеси келсем Жоломандын кабагы бүркөө. Бүгүн күндөгүдөй эрмектешип,\nсайда көтөрүп обон салган жок. Мага да көңүлсүз болду. Ал да унчукпайт.\nКыязы кечээ кожоюну урган белем! Бети көгала, мойнунда бир айрык бар.\n\nКечке жүрүп бар айткан сөзү:"
  },
  {
    "id": "289",
    "text": "Кечке жүрүп бар айткан сөзү:\n\n— Кечээ көрөр замат неге айгайламадың? — деди мага, кабагын бүркөп\nтуруп.\n\n— Айгайладым гой! Өзүң бөркүңдү көзүңө баса кийип алып эшитмедиң.\nКаскыр авелде үшев еди, ман айгайлап жиберген соң бири кайра тарткан.\nОның үстүнө боранда давысым катты эстилмей жатты...— дедим мен\nказакчалап.\n\nУшу күнү кечинде менин коюма четтен бир жолбун кой кошулуп келди.\nЖоломандыкы эмес, бөтөн. Аны катыны менен кеңешип туруп, шарыяттан\nбирдемесине жөлөп коюп Мамирмазин түн ичинде союп алды. Бул күнү\nМукбул үйдө жок болучу. Чоң шамшарын курчутуп жатып:\n\f   •    Бар жетелеп кел, кудай өзү кечирет...— деди мага Мамирмазин. Мен\n        койго баратып: «Ушунча малы туруп молдо башы менен ушундай кылат\n        экен ээ» дедим ичимден. «Эгер эчкиси кырылбаса мындай кылбас\n        беле?» деп жана оюма кетти.\nXXIII"
  },
  {
    "id": "290",
    "text": "Жаз чыккандан кийин мени кара жумушка салып, Ыйманкулга кой кайтартты.\nЫйманкулдун мында кел-генине бир жарым жыл болот. Казак бала бою\nмендей, көзү бакыракай, мурдунун учу талпагайыраак, кашынын үстүндө\nкыйгач сызылган тырыгы бар боз жалпак бала. Ушул Ак-Сууда бир агасы бар\nболучу. Ал Ыйманкулду Мамирмазинге тапшырып коюп, өзү жаздын алды\nменен Жаркентке көчүп кеткен.\n\nКош айдап жаткан кез. Бу жердин элинде чанда биринде болбосо амачтан\nбашка жер түртө турган нерсе болбойт. Байларында да ушул. Ак-Суунун\nаягындагы боз топурактуу мейкинге түшсөңүз ар кай жерде арымы жок\nамачтарын чокчоңдотуп кош ат менен жер айдап жүргөн элди көрөсүз."
  },
  {
    "id": "291",
    "text": "Ушундай коштун бирин мен да жетелеп жүрөм. Амачты Мукбул кармайт.\nКошко киргенибиз көп болгону менен айдаган жерибиз чамалуу. Таң\nзаарынан кирип, жылдыз толгончо жүрсөк да бир арбыбайт. Куураган амач\nукум жер албайт! Керээли кечке бир жерде кайра-кайра тегеренип жаткандай\nболосуң. Оң колумдагы күрөң ат булкуп алганда, башы менен бирге кетем.\n\n— Тарт! — деген ачуу кыйкырык менен кайра тырышып-тырмышып тарткан\nболом. Түн ичинде уйкуда жатсам да артымдан бирөө «тарт!» деп дайым\nашатып сөгүп жүргөндөй болот. Килейген чым менен уруп жиберет. Мен\nчымдын эпкини менен көмөлөнүп барып кайра турам. Кошту токтотуп коюп,\nМукбул көзү бакырайып ата-энемди кыйратып сөгүп, муштумун камдап мени\nкөздөй басып келет. Чочуп ойгонуп кетсем эчтеме да жок."
  },
  {
    "id": "292",
    "text": "Кечинде болсо эки колум карышып далым көтөрүлбөй калат. Өзүм да көптөн\nбери сасык тумоолоп жүрөм. Мурдумдан суу токтобойт, каңылжаарым\nкакшып, башым каңгырайт. Денем чыйрыгып, көзүм тунарып, жаным жер\nтартып туруп алат. Жатмак кайда? Жадаганда мурдумдун суусун алууга мурча\nжок. Керели кечке эки колум делдейип, эки жакта — тизгинде."
  },
  {
    "id": "293",
    "text": "Үрөн алып келем деп Мукбул бүгүн кечинде үйгө кеткен. Элсиз жалгыз\nталаада жалгыз күрөң ат экөөбүз калдык. Асманда таруудай чачылган\nжылдыздар жымыңдап, караңгы түн кирди. Мен аттын алдындагы чөбүн\nоңдоп коюп, жем берүүчү таарды жамынып амачтын жанына бүрүшө кеттим.\nАйланама караймын. Шаардын анда-санда жеринен жылтылдап от чыгат.\nМынабу бир эбаккы бирөөдөн калган бузулган жалгыз тамдын жанында\nэмгиче үйүнө кетпей топурап бир топ эшек жүрөт. Айгырлары аңгырап алыша\n\fтүшүп, бири-бирин тырактап куушуп кетет. Мага караганда ушул эшектер\nбоштондукта жүргөн өңдөнүп көрүнөт. Жаздын коңур салкын жели жүрдү.\nАлда кайда бир балчык сууларда бакалардын чардаганы угулат. Менде уйку\nжок. Караңгыда, алда бир жерден карышкыр улугандай, көзгө көрүнбөгөн\nбирөөлөр жашырын бирдеме деп шыбырашып жат-кандай элестейт. Караңгы\nтүн жым-жырт тартып, бирде-мени тыңшап турабы... Кошту бир айдан ашык"
  },
  {
    "id": "294",
    "text": "түн жым-жырт тартып, бирде-мени тыңшап турабы... Кошту бир айдан ашык\nайдасак керек. Мунун артынан арык чабуу, сугаруу келди. Же ак топурак\nкелип, бул эл эгинди кеминде үч сугарып алат."
  },
  {
    "id": "295",
    "text": "Ушундан тартып үйдү кезек-кезек гана бир көрүүчү болдум.\n\nКачанда мен талаадан келген сайын Ашымкан карыңдашым эшикте жалгыз\nтомсоруп, карагаттай мөлтүлдөгөн акылдуу көзүнөн акырын гана мөлтүлдөтүп\nжашын төгүп отурганын көрөр элем. Ал башкадан айла болбой, бир мени\nкүтүп отургандай, качан мен келген сайын жетим козудай жүдөгөн жүзү\nменен алдымдан чыгып арыз-муңун мага даттаар эле. Ушул байкуш армандуу\nжашын алдыма тартып, менден эмне жардам болот деп ойлойт экен!\n\nБир күнү дагы талаадан келсем эшиктин алдындагы бозоргон кирпичке\nкөчүгүн коюп, тоону карап муңайып отуруптур. Мени көрүп эреркегендей ого\nбетер ичин тар-тып шолоктоп кетти. Үн чыгарбай акырын гана бышактайт.\nБети жүз жыл ыйлаган адамдыкындай.\n\nЖанына басып барып:\n\n— Эмне? — дедим акырын. Адамдын боору ооругудай чилмийген колун\nкалтыратып, жаман мата көйнөгүнүн этеги менен эңкейип, жашын сүртүп\nжатып:"
  },
  {
    "id": "296",
    "text": "— Равкан уруп койду! — деди жашып.\n\n— Эмне кылбайсың деп урат?\n\n— Жөн эле...\n\n— Көп урабы?\n\nМончоктотуп жашын төгүп-төгүп жиберип кайтып сүртүп алып мага\nжалдырап:\n\n— Күндө урат. Энеси, баласы... баары урат. Тамак да бербейт? — деп ичине\nдарты сыйбай солкулдап кетип, калганын айтпай койду. Ыйлаганда бүткөн\nбоюнун баары кыймылдап турду.\n\nСооротоюн деген ой менен:\n\f— Беккул кайда? — деп көңүлүн алагды кылдым.\n\n— Сайда, уй кайтарып жүрөт.\n\nЖеңим менен жашын сүртүп, башынан сылап калып:\n\n— Кой, мындай ыйлабай жүр садага. Антсең мен капа болом! Жаман\nболот...— деп тескери карап басып кет-тим. Мен талаадан келген сайын\nушунун бозоргон тамга сүйөнүп, журтта калган жетим козудай жалгыз\nбозоруп ыйлап отурганы жаныма далай баткан. Көңүлдү бузуп ичиме туз\nсалып, жүрөгүмдү далай жаралаган. Менин жайымды көрүп туруп, муңайган\nармандуу кыздын жалдырап жардам сураганы мени далай кайгыга салган..."
  },
  {
    "id": "297",
    "text": "Ыйманкул экөөбүз тышка кой короонун жанына жатчубуз. Күндө чарчап\nкелгенге карабастан ал койдон, мен жумуштан бошоп келгенден кийин\nмемиреген жум-шак түндө көпкө чейин уктабай кобурашып жатаар элек.\nУшинтип жатып кээде кыска түндүн атканын да билбей калчубуз. Экөөбүз\nжанаша жатып алып, болор-болбосту кеп уруп көпкө кожурашып алгандан\nкийин, ичибиз кайгыдан бошоп, көңүлүбүз сергип калгандай көрүнөөр эле.\nБашкага батынып айтпаган капкайдагыны биз айтаар элек. Ошол бири-\nбирибизден кыпындай жашырбас элес. Ыйманкулга айткан сырымдын баарын\nмен Беккулга айтпас элем. Андан жашырып калаар элем.\n\nУшунубуздан тоюп кеткен немедей бир күнү:\n\n— Антпей жүргүлө, ал жакшы ырым эмес! — деп кожоюнубуздун катыны\nтыйып койгон.\n\nДагы бир күнү ушинтип жатканда чапанын желбегей жамынып, үйүнөн чыгып\nбасып келди. Анын дарбазадан чыгып келе жатканын көрүп биз сөздү коё\nкойдук. Так башыбызга келип токтоп:"
  },
  {
    "id": "298",
    "text": "— Бу силердин бүтпөй турган эмне кебиңер бар? Айткылачы! — деди.\n\n— Жөн эле жатабыз,— дедим мен. Ал бир аз туруп:\n\n— Сүйлөшпөй жаткыла, жетет эми! — деди да кайра басып кетти. Ушуга биз\nөнөкөт алып кеткенбиз. Муну-бузду койбогон соң өгүнчөрөөк бир күнү:\n\n— Бириң короого кирип жаткыла! — деп да айткан. Мунун минтип\nжатканыбызды көп баркка алчу эмес."
  },
  {
    "id": "299",
    "text": "— Бириң короого кирип жаткыла! — деп да айткан. Мунун минтип\nжатканыбызды көп баркка алчу эмес.\n\nСоңку убактарда Мамирмазин баштап өздөрү бирдеме-ден чочуп тургандай\nсиркеси суу көтөрбөй кеткен. Биз ошондонбу деп ойлоп жүрдүк. Мындан бир\nнече күн мурун:\n\f— Төмөндөн большевик деген келет дейт,— деген кабар угулган. Он алтынчы\nжылы кыргыз үркүнүндө кандай кубулмалуу кабар угулуп жатса мынабу да\nошондой! Кайта бул кабар андан суук. Мындай кепти көбүнчө Мамирмазинден\nболбосо мында келген өзүндөй эшендерден, молдо, сопулардын сүйлөшүп\nотурганда чет бучкактап угуп калабыз. Булар Мамирмазиндин көздөй болгон\nадамдары. Бири да большевикти жакшы дебейт.\n\n— Төмөнтөн большевик деген келет дейт.\n\n— Большевик жаман каапыр, адамга ырайымы жок, бир жандан кечкен неме\nдейт. Кезиккенин атып, асып, кыйратып келет экен..."
  },
  {
    "id": "300",
    "text": "— Казак орустун колуна түшкөн адамды коё берет экен. Большевиктин колуна\nтүшкөн адамды кескилеп, кыйнап өлтүрөт экен.\n\n— Меньшевик деген да бар дейт. Эл меньшевик менен казак орустун\nжеңгенин тилеп отурат. Калайык калкка ошондо гана жакшылык орномок.\nБирок большевик каапыр эсепсиз көп сыяктуу. Анын санаты жок дейт...!\n\nУшинтип өмүрдө көрбөгөн, укпаган элге большевикти эч бир адамга\nырайымсыз, өзүнөн башканын баарын талоо, кыруу, жоюуну гана билген бир\nкан ичээр, жан алгыч, шумдук кылып көрсөтүп жатты. Ушундан башка\nалардын эч бир максаты жок сыяктуу болуп сүйлөнүп жатты.\n\nБир күнү тамак ичип жатып, катын-балдарынын алдында Мамирмазин мындай\nдеп отурду:"
  },
  {
    "id": "301",
    "text": "Бир күнү тамак ичип жатып, катын-балдарынын алдында Мамирмазин мындай\nдеп отурду:\n\n— Большевик жакындап калган окшойт. Жолдо катар кезиккен шаардын мал-\nмүлкүн талап алып, катын-бала дебей кырып, жоюп келатат дейт. Казак\nорустун бир шаарына кирип жалгыз жанын калтырбай кырыптыр. Өзү санат\nжеткис көп дейт. Эртең, бүрсүгүндөн Жаркентке кирет экен. Анда келсе бул\nжер алыспы? Бир түн катат да кирип келет. Эл Кытайга жөнөп жатат. Мукбул\nэми биз кандай кылабыз..?\n\nБаятан бери демин ичине алып, Мамирмазинден көзүн албай эрип калган\nкатыны, көзүн бадырайтып, чоң ачып алып:\n\n— Йа-а-а алда! Ушундай балаа де. Мынабу кесепет-тердин бизге кесели\nтийбес бекен? — деп мага карады. Биздин эмне кеселибиз тиерин мен\nтүшүнгөнүм жок."
  },
  {
    "id": "302",
    "text": "Ушул кабар угулганына он чакты күн болбой, Ак-Суунун кээ бир байлары\nчетинен бузулуп, жарылып, үй-бүлө, мал-мүлкү менен Кулжаны карай көчүп\nда калды. Большевикти жогоркудай түшүндүрүп, азгырып алдап жатып\nөгүздөрү менен бирге бирин-серин кедейлерди да жөнөткөнү болду. Бирок\n\fбиздин Мамирмазин эмне ой менен экенин билбейм — козголгон жок. Муну\nменен бирге жана бир топ немелер калды. Жусуп болуш калды.\n\nКүндөрдүн биринде Ыйманкул экөөбүз Мамирмазинден качып кетели деп сөз\nбайлаштык. Бул ойду баштап чыгарган мен элем. Ыйманкул да буга\nкынжылган жок. Муну айтканымда «мен да ушуну ойлоп жүрдүм эле»\nдегендей кылды. Бар айтканы:\n\n— Мындай чыкканда кокус тентип, талаада калып жүрбөйлү? — деген гана\nсөз болду.\n\n— Тентибейбиз, жумуш таап алабыз. Кайда жүрсөк бир болобуз. Өзүң көрүп\nтурасың, ушу күндө туруп кантип чыдасак болот? Ушинтип жүрүп эле өлүп\nкетебизби?..— дедим мен."
  },
  {
    "id": "303",
    "text": "— Тигилерди кантесиң? — деди Ыйманкул. Мындай чыкканда бир бел\nбайлаган кишим бардай мен:\n\n— Өзүм абал ушу жерден узабай туруп, аларды кантип алам? Мамирмазиндин\nколунда туруп, айткан оюм менен болобу? — дедим.\n\n— Ырас, алар биз менен бирге жүрүп же качууга жарабаса...\n\n— Ошондой, аларды жалгыз мен көтөрүп жүрө ал-баймын.\n\nБирок шарт ошондой болуп болжогон убактан мурун жөнөп калдык. Түн\nжарымы болчу... Бир убакта мен Ыйманкулду түртүп ойготуп, кулагына\nшыбырап:\n\n— Тур, таң атып кетти! — дедим.\n\n«Ушу биз бир балааны тилеп жүрбөйлү» деген кишидей, адегенде тура\nкойбой ыңгыранып, мен жакка бир оонап алды.\n\n— Тур, эртеңкиге калсак менин жок болорумду билесиң. Бүгүн же кеттик, же\nкалдык,— дедим мен дагы уйкусурап турган жаш баланы сооротуп жаткандай."
  },
  {
    "id": "304",
    "text": "Акырын туруп кийине баштадык. Короодо койлор оор ойго түшүп, өмүрлүккө\nжуушаган немедей мемиреп, тынып жатат. Биз туруп басканда дандырдын\nтүбүндө жат-кан кара дөбөт «бух» деп калып, кайтып «и, силер белеңер?»\n«Мен да башка бирөөбү деп чочуп кеткеним» дегендей букуюп, башын жерге\nкоюп кайра жата берди.\n\nБиз төмөн карай кирип, калаанын аягында бир ээнге чыккандан кийин,\nжолсуз жер менен туура батышты карай салдык. Ар кай жерде түн катып,\n\fэгин сугарган дыйкандар жүрөт. Шаар кызык уйкуда. Жер караңгы. Мен\nсилерди көрүп турам дегендей асманда жылдыздар жымың-жымың этишет.\n\nТүндөгү бойдон жүрүп отуруп бешим ченде Кыргыз-Сайга келипбиз. Бул —\nАк-Суудан элүү чакырымдай бери бир казак орустун шаары. Ак-Суу менен\nКыргыз-Сайдын ортосунда бир гана кыштак бар. Муну кичи Ак-Суу дейт."
  },
  {
    "id": "305",
    "text": "Кыргыз-Сай көп чоң эмес. Чамалап айтканда беш жүздөй түтүнү бар чакан\nгана бир шаар. Бул жерде өмүрүндө кыргыз болуп көргөн эмес. Ошондуктан\nбул эмне үчүн Кыргыз-Сай аталып калганы маалымсыз. Өзү тоонун түбүндө.\nБатыш жагында бир чиркөө турат. Шаардын эки чети менен тең жыландай\nийрелеңдеп агып жаткан чоң суулар бар. Конуш жайлуу жерге түш-көн! Ак-\nСууга караганда мунун табият байлыгы мол.\n\n«Кыргыз-Сай» деп сыртынан укканыбыз менен өзүн биринчи көрүп\nтурганыбыз. Ошондуктан келе сала шыдыр кирип кетүүгө бата албай, береги\nбир кара чокуда отуруп алып, көз алдыбызда жайнап турган шаарга карап\nкөпкө чейин ойлонуп турдук. Бир топ замандан бери орус бетин көрө элекпиз!"
  },
  {
    "id": "306",
    "text": "«Кече бир күнү ата журтубуз кескилешип кеткен бирөөнүн колуна тамак\nиздеп, бүгүн кайсы бетибиз менен барабыз? Азыр биз кирип барсак ошондогу\nкеги менен баары бир кыргыз деп экөөбүздү тең бир чоң муштуму бир жерге\nжайлап салса кантебиз? Жөн өлтүрсө да бирдеме, кескилеп, кыйнап өлтүрсө\nарачалап коё турган ким? Биздин өлүгүбүздү издеп, бул жерге ким келер\nдейсиң? Келгенде жарым тыйынча пайдасы не? Биздин мында тентип келип,\nкимдин колунан өлгөнүбүздү ким билет? Өлтүрөр да сүйрөп барып бир\nкабакка таштай салаар. Карга кузгун көзүбүздү чукуп, курт-кумурска уялап,\nбир-эки күндө ирип-чирип да бүтөөрбүз. Же мындай кылбас бекен? Мындай\nкыла тургандай биз эмне кылдык? Ал кезде муштумдай балабыз. Биздин\nколубуздан эмне келет? Кылса чоңдор кылды. Ошондо «Сары орус-тун баары\nорус» деп, орус аттуунун баарын жоолабай, элүү жыл эзген залим падышага,"
  },
  {
    "id": "307",
    "text": "орус» деп, орус аттуунун баарын жоолабай, элүү жыл эзген залим падышага,\nандан калса көпөс байларга каршы чаппады беле? Ушуларды эске албас\nбекен? Мындан өтүп ары жүргөн менен шаар жок, баары бир өлөбүз. Же\nжолдон ойлонбодук. Жок — барабыз. Өлсөк өлөрбүз. Бизчелик эл өлбөй\nкоюптурбу. Биз өлгөндө дүйнөнүн кылы кыйшайып калмак беле. Он алтынчы\nжылы Корумдунун оозунда койдой кырылган эл эмне? Биз ошолордон\nартыкбызбы? Айда, барыш керек. Бара көрөрбүз...»"
  },
  {
    "id": "308",
    "text": "Чокуда жатып, ушундай ойлор көз алдыбыздан бир заматта жамырап өттү.\nУшинтип, ойлонуп отурдук да бир кезде жондон түшүп келдик. Курсак ач. Кеч\nкирип барат. Ары жактан сезбей келсек да көчөгө кирген жерден бир калың\nжоонун арасына камалып калган айбандай көрүндүк. Адамдары мындай\nсүрдүү көрүнөрбү! Көчөдөн бирин-сериндеп кишилер өтүп турат. Чычайган\nмуруттуу казак орустар. Шымдарынын эки жаны көк. Мындай адамдарды\nбиринчи көрүп отурган сыяктуубуз. Ар бир адам жаныбыздан өткөн сайын\n\fэлектр тогу келип тийгендей болот. Бирөөлөр эми качырып келип, бизди\nкылыч менен салып калчудай, баарын чакырып алып, таш менен аткылап,\nкыйкырып, жабылып сабачудай болуп көрүнөт. Ар бир адам аттаган сайын\nушул көрүнүш элестеди да турду."
  },
  {
    "id": "309",
    "text": "Бара-бара көнүп кеттик. Адегенде бир чоң көчөнүн башынан түшүп, аягына\nчейин эч бир үйгө бурулбай, максатсыз адамдай кеңгиреп, жүрүп отурдук.\nЭкинчи көчөгө түшкөндөн кийин бир короого кирсек, кожоюну жылаңбаш\nчыгып келип, эшигинин алдына чендетпей туруп, түксүйүп:\n\n— Нан жок, айда! — деди. Барбайган чоң сакалы бар жапалдаш келген,\nкүрсүйгөн жоон неме. Бая биз көрүп келе жаткан казак орустардыкындай\nшымынын эки жаны көк менен кыйылган. Ушул мезгилде сарайынан бир эки\nкороз мелдешкендей жарыша чакырып турду.\n\nКайра бурулуп басканы жатып:\n\n— Жумуш сурайбыз,— дедим мен.\n\n— Жумуш! Кандай жумуш экен? — деди күлүм-сүрөп.\n\n— Кандай болсо да...\n\n— Силердин колдон эмне жумуш келет?\n\n— Келишинче...\n\nУйкудан ойгонуп кетип, азыр эсин тааныган киши-дей көзүн кеңирээк ачып,\nбизге карап түсүн өзгөртүп:\n\n— Айда,. жумуш жок! — деди."
  },
  {
    "id": "310",
    "text": "— Айда,. жумуш жок! — деди.\n\nКеч кирди. Ыйманкул экөөбүз ал күнү шаардын четине чыгып, талаага\nтүнөдүк. Эртеси дагы жолубуз бол-бой калды. Шаардын аягында гана бир\nкедейдин үйүнөн өзөк жалгап алдык. Жумуштан түңүлүп, кайыр сураганга\nкирдик. Бул кесипке мен Ыйманкулдан тажрыйбалуумун. Баягыда кытайдан\nкайтып келе жатып: Кал-жат, Жалгыз-Сай, Ачанокун, Дардамты, Кетмен,\nДобун деген жерлердин бирин койбой таптаган биз элек. Бирок,\nкайырчылыктын кандай адисине салган менен бу жердин элинен көп өнбөдү.\nЭнесинен адашкан жетим козудай көчө тентип калдык. Бирде табылса, бирде\nжок.\n\nУшул калыпта жүрүп арадан үч-төрт күн өттү."
  },
  {
    "id": "311",
    "text": "Ушул калыпта жүрүп арадан үч-төрт күн өттү.\n\nДагы бир шор кайнап жүргөн күнү көчөдөн келе жатып, бир казак жигитке\nжолуктук. Эки бетинин сөөгү уркуйган, узун бойлуу неме. Колунда чала\n\fбутаган кайың таягы бар. Үстү башы самтыр-сумтур, кейпи: көп итке талатып\nазыр кутулуп чыккан адамдын өзү. Жай сураштык. Бу жер менен анча-мынча\nтааныш экен. Биз жайыбызды сүйлөп жан багууга кеңеш сурадык. Ал:\n\n— Эндеше сендер булай кылыңдар,— деди бир кезде, жаныбыздан суу\nкөтөрүп, өтүп бараткан бир казак орус катынын көз алдынан өткөрүп\nжиберип, ойлонуп калып. Ыйманкул экөөбүз ынтаабыз менен оозун тиктей\nкалдык.\n\n— Орустарга таудан ышкын терип келип берсеңдер нан береди...— деди.\n\n— Ышкыны кайда болот?\n\nАртына бурулуп таягы менен нускап:\n\n— Сонау көрүнгөн бийик,— деди, бир карагайлуу тоону көрсөтүп.\n\n— Канчалык бар?\n\n— Азыр жөнөсөңдөр кечке жетесиңдер..."
  },
  {
    "id": "312",
    "text": "— Канчалык бар?\n\n— Азыр жөнөсөңдөр кечке жетесиңдер...\n\nСөз бүттү. Ыйманкул экөөбүз келечек тагдырыбызга ышкынды бел байлап, ач-\nөзөк буралган бойдон тетиги мелмилдеген көк жайыкты бет алып жүрүп\nкеттик. Биз ошол асман мелжип турган бийик тоого барабыз!\n\nБул кезде күн бешим болчу. Сайдын жолуна салдык. Кечке жүрүп, күүгүм\nкирген кезде бир жалпак чокуга келдик. Бирок ышкындуу жерге бүгүн жетпей\nкалдык. Айыл жок, бир балкачынын үйү бар эле, кийин калды. Түн кирип\nбараткан соң, ышкынын эртең табарбыз деп, бир калың чөптүн арасына\nкирип, муздак балтыркандан тоё жеп алып, ошо жерге жата кеттик... Мындан\nбашка кылар айлаң кайсы?"
  },
  {
    "id": "313",
    "text": "Түн караңгы. Тоонун аркыраган суугу бир кезде үшүтөйүн деди. Экөөбүз тең\nтизебизди бүрүштүрүп, бири-бирибизге ыктай беребиз. Айлана жымжырт.\nМемиреген коюу караңгы түн алда кандай бир нерсеге түшүнө ал-бай\nжаткандай бирдемени тыңшап тургандай болот. Батыш жакта бир сайда\nөмүрдөн бөлөк жаралгандай жар-кылдап турган жалгыз от ченден бир ит\nүрөт. Алыс... Биздин маңдайыбызда түнөргөн калың карагайдын ичин-де,\nушул караңгы түнгө ылайыкталып бүткөндөй, бир куштун күркүлдөгөн\nкоркунучтуу дабышы чыгат. Терең Сайдагы чоң өзөн алыстан создугуп,\nкайгылуу бир адам баласынын арманын обонго салып жаткандай, бир\nкалыптан жазбай озондоп турат. Тоо ылдый соккон желаргы менен теректер\nдирилдеп, чөптөрдүн башы шуудурап акырын гана чайпалат...\n\fТабияттын ушундай кубулуштарын байкап жатып, көңүлүм белгисиз\nбирдемеге козголгондой, мен көпкө чейин уктай албадым. Ыйманкул эбак\nкорулдап кеткен."
  },
  {
    "id": "314",
    "text": "Бир кезде таң агарды. Ыйманкулду ойготтум. Ал ордунан турбай жатып, оболу\nжаагына куюлуп калган шилекейин алаканы менен жанып алып, «Бул жерге\nкайдан жүрүп келгенбиз» деп таң калган немедей, чылпактуу көзү менен\nалактап эки жагына карады.\n\nТүнөгөн жерибизден бир аз ары жүргөндөн кийин, бир бийик борчуктардын\nарасындагы калың ышкынга кезиктик. Күн тоодон кылайып калган. Шүүдүрүм\nкете элек. Чөп белден. Тык-тык эткен кекиликтердин үнү угулат."
  },
  {
    "id": "315",
    "text": "Күн түшкө кулаган кезде, экөөбүз эки кучак ышкын менен тоодон түшүп\nкелдик. Сайдын оозунда кардончунун жанынан өттүк. Кыргыз-Сайга кирип\nышкыныбызды кыдыртып жүрөбүз. Алар биздин бечара колубуздан тан-дап\nтуруп керегинче алышат. Биз алардын бергенин алабыз. Ошентсе да кечээтен\nбери эмгек кылып, ач талаага түнөп терип келген ышкыныбыз бир көчөнүн\nаягына жеткен жок. Бардыгерин төрт үйгө саттык. Бир, эки тутамдай\nышкыныбыз бирдемесинен айыпталып өтпөй калды.\n\nАнткен менен бүгүндүк каражат таап алдык. Түш оой берген мезгилде мындай\nчыгып чиркөөнүн арт жагында бир арыктын жээгине келип, тапкан\nнаныбызды сууга чылап жей баштадык. Туура жагыбызда капталдап кеткен\nжалгыз аяк жол менен бир-эки казак орус баласы бизди тамашалап ышкырып\nөтүп барат. Артындагы бирөө бизге таш ыргытат. Аларды көрмөксөн болуп\nолтура бердик. «Байдын эрке балдары болсо керек» деп ойлойбуз. Экөө тең\nтентек."
  },
  {
    "id": "316",
    "text": "Жаныбызга дагы бир жегендей нан алып калдык.\n\nУшинтип багып жүрүп арадан бир топ күн өткөндөн кийин, ушул жерде бир\nтүтүн кашкарлыктан жумуш табылды. Калаанын аягында апийим бар экен,\nэкинчи отоосу жүрүп жатыптыр. Күндө эртең эрте кетип иңирде кайтабыз.\n«Ырас болду» деп кубанып калды.\n\nБирок бул бакыт узакка барган жок: үч төрт күндөн кийин жумуш бүтүп, биз\nдагы сенделип көчөдө калдык. Баягы кесипке кайра түштүк...\n\nЭмне себептен экени эсте жок. Бир күнү Ыйманкул экөөбүз бөлүнүп кетип\nэртеси табыштык. Ал бүгүн кечке мени издептир. Шаардын чет жагында бир\nкөпүрөдөн,"
  },
  {
    "id": "317",
    "text": "кечке жуук кезигиштик. Ыйманкул ач окшойт көрүнүп турат: эки жаагы\nсорулуп, көздөрү чүңүрөйүп, керээли кечке шамалда жүргөн койчудай ээрди\n\fкеберсип кургап турат. Кечетен бери ачыкканын, эчтеме таппаганын, кай-да\nжүргөнүн айтты. Экөөбүз тең көпүрөнүн жыгачына жөлөнүп, сууга карап\nөбөктөп турабыз. Ансыз өткөргөн тарыхымды мен да сүйлөп бердим.\n\nОшентип турсак эле күтпөгөн жерден бир кезде:\n\n— Эми мен кантемин? — деп Ыйманкул жашыл кетсе болобу!..\n\n— Ой, сага эмне болду? — дедим мен.\n\n— Же жумуш жок, же жатар жерибиз жок...— деди жеңи менен жашын сүртүп\nжатып.\n\nЫйлаган баласын сооротуп жаткан кишидей, үнүмдү каадалуу салмак менен\nчыгарып:\n\n— Жумуш табылат. Ушунча журттун ичинде жүрүп өлүп калмак белек. Кой,\nыйлаба. Ой жолуң болгур! Анча-мынчаны көрбөй да киши болобу?\nМамирмазинде деле чыдап жүрбөдүкпү? — дедим мен кайраттанып."
  },
  {
    "id": "318",
    "text": "— Анда эч курбаса жатар жерибиз бар эле го... Ыйманкул колдураган колу\nменен көзүнүн жашын\n\nэки-үч ирет сүртүп алды.\n\n— Кой! Ыйлаганды кой, болду. Мындай жерде кайрат керек,— деп ээрчитип\nалып ары карай басып кеттим.\n\nУшундан көп узабай мен ушул жерде Кыргыз-Сайдын малын багып турган бир\nкыргызды таап алдым. Күңгөйлүк саяк экен. Аты Шадыкан. Үркүндө Кулжага\nбарып кайтышыптыр. Бул жерде кыргыз бар деп менин оюма да келген эмес.\nКөптөн бери «кыргыз» деген ат эсимден да чыгып кеткен сыяктуу эле.\n\nБул кыргызды мен бир казак жигиттен уктум. Ал бир күнү мага көчөдөн\nжолугуп:\n\n— «Ушул шаарда бир кара тоголок кыргыз бала тентип жүрөт дейт.\nКөргөнүңөр болсо мени айтып койгула» — деп бир мал баккан кыргыз сени\nсурап жүрөт,— деди мага.\n\n— Үйү кайда экен! — дегенимде:"
  },
  {
    "id": "319",
    "text": "— Үйү кайда экен! — дегенимде:\n\n— Мынабу калаанын башына чыксаң, эки боз үй көрүнөт. Ошонун бирөө,—\nдеген.\n\fБуга сүйлөшкөндүн эртеси кыргызды таап бардым. Үйү баягыда биз ышкынга\nбаратып көргөн Сайдын оозун дагы эки боз үй экен. Ошондо жолдон кирбей\nөткөнгө азыр өкүнөм. Бир үйү казак. Кыргыз-Сайдын малын ушул эки үй\nбагып турат экен.\n\nШадыкан чепейген арыкчырай гана сары киши. Сербейген сары сакалы бар.\nЭки жаагы менен ээгинин са"
  },
  {
    "id": "320",
    "text": "Шадыкан чепейген арыкчырай гана сары киши. Сербейген сары сакалы бар.\nЭки жаагы менен ээгинин са\n\nкалынын узундугу бирдей. Жашы кырктардан ашык эмес. Үстүндө жеңи\nкырылган кызыл чапаны бар. Ар бир сөзүн кылдаттап ойлоп сүйлөйт. Мынабу\nчыгдандын жанында, жыртылган электи чүпүрөк салып жамап буту колу\nжоон, тоголок бир кара катын отурат. Тасырайган көзүнүн үстүндө коюу кара\nкашы бар. Бул Шады-кандын зайыбы болуу керек деп жоромолдодум. Мындан\nбашка дагы бир аял жүрөт. Бул тигинден жашыраак. Сөөк-саагы ичке. Жөө\nжыландай сүйрөлгөн, узун бойлуу, кара тору неме. Үлдүрөп сүйлөгөн сөзүнө,\nкыймылына караганда жүүнү бош неме болсо керек. Бул Шадыкандын келини\nболуп чыкты.\n\nБаары төрт баш жан экен. Экөөндө тең бала жок. Иниси уй кайтарып\nкетиптир. Кечинде көрдүм. Жашы жыйырма бештер чамасында, алаңдаган\nчоң көзү бар ак куба жигит. Аты — Жапаркул экен. Кечинде кирип келип,\nотурбай жатып:"
  },
  {
    "id": "321",
    "text": "— И, мунуңар ким? — деп жат көзү менен алактап мага карады.\n\n— Талаадан таап алдык,— деди Шадыкандын аялы тамашалап. Жапаркул\nменин жайыма түшүнгөндөн кийин:\n\n— Кыргыз дейсиңерби? Адам, кыргыз көзгө сонун көрүнүп калыптыр,— деди\nмага шектүү көзү менен карап.\n\nТамак ичүүнүн алдында, Шадыкан менин келечектеги милдетимди\nтүшүндүрүп отурду.\n\n  •   Эки үйүбүз ушул шаардын уюн багабыз. Музоо-сун багуу да биздин\n      моюнубузда. Күзүндө музоо башына бирдемеден эгин берет. Ырас\n      болду. Өзүбүз да сендей бир баланы таппай жүрдүк эле. Катын-\n      калачтар кайтара албай эгинге түшүрүп жиберет. Сен эми жакшылап\n      кай-тар. Алар өздөрүнүн оокатын кылсын. Тиги үйдүн да бир баласы\n      бар. Ошол экөөңөр кайтарасыңар, билдиңби...\nXXV"
  },
  {
    "id": "322",
    "text": "Шадыкандын аялы — Жийдекан бир кезде:\n\f— Тур, кагылайын музоого бар,— деп акырын мени түрткүлөп, ойготуп\nжиберди. Таң атып калыптыр. Мен туруп тышка чыксам, тоонун башынан күн\nжаңы кылтайып келе жаткан экен. Кечигип калыпмын. Айлана көшүгөндөй\nмомурап жымжырт тартып турат. Асманда кашыктай булут жок. Аба таптаза.\nТумшукту желге тосуп жаткың эле келет.\n\nКелечектеги жолдошум менен эми тааныштым. Экөөбүз үйдөн бир чыгып,\nтөмөн карай бирге бастык. Көзү капкара, мурду кырдач, эти жок чилмийген\nарык кара бала. Бою менден пасыраак. Эски тону бар. Бутундагы чокоюн,\nбалтырын жип менен чырмап алыптыр. (Мен жыңайлакмын). Кийизден\nкылган боз байпагы бар.\n\n— Атың ким? — деп сурадым.\n\n— Ыракымбай.\n\nБир аз бара түшкөндөн кийин мага кылчайып күлүмсүрөп:\n\n— Сеникичи? — деди."
  },
  {
    "id": "323",
    "text": "— Ыракымбай.\n\nБир аз бара түшкөндөн кийин мага кылчайып күлүмсүрөп:\n\n— Сеникичи? — деди.\n\nКедейдин баласы болгон менен турмушка көп ийленип, быша элек болсо\nкерек. Көрүнүп турат. Ата-энеси, агасы, эжеси бар экен. Агасы Жапаркул\nменен уй кайтарат экен. Биз бада чогулта турган жерге барсак, агасы ошол\nжерде туруптур. Тартайган узун бойлуу, жаагы кере карыш келген, мурду\nкуштун тумшугундай ийри, коюу мурут кара жигит. Өзүнө жараша чубалган\nузун кара таары бар. Орустун берген эскиси болсо керек."
  },
  {
    "id": "324",
    "text": "Бада шаардын кылда башындагы бир көпүрөнүн жанына чогулат экен. Ушу\nжерден биз эки уйчу, эки музоо-чу болуп,— төрт киши тура калып, уйларды\nбир бөлөк, музоолорун бир бөлөк кылып, ийрип турабыз. Катын-калач дебей\nала-кула болуп, ар кайсы көчөлөрдөн бирден, экиден самсаалап, топ-тобу\nменен музоолорун, уйларын айдап келип, өткөрүп берип жатат. Мына мында\nбир моюну күрсүйгөн күрөң бука жердин астынан унчуккандай алда кайдан\nкүңгүрөнүп келип, боштондукка семирип, жерди челип, күчтүү буту менен\nтопуракты жонунан алыс чапчып ыргытып турат.\n\nКүн көтөрүлүп калган. Бада чогулуп болду белем. Бир кезде Жапаркул\nалдынан жаза тайым учкан бөдөнөгө тап бергендей колун сермеп калып:\n\n— Ал, айда! — деди."
  },
  {
    "id": "325",
    "text": "— Ал, айда! — деди.\n\n— Жерге батпаган малды топуратып айдап жөнөп беришти. Музоолорду\nийрип калып, алар узап кетээр менен биз да жөнөдүк. Бери болгондо беш жүз\nбар! Жогору карай айдап отуруп Сайдын оозуна жакын тоонун түбүндө,\nмелтиреген түздө бир чоң бактан өттүк. Муну «Ыйбандын багы» дешет экен.\n\fТегереги бек. Ичинде дүйнө жемиштин баары бар. Бактын көлөмүн көз менен\nөлчөп айтканда кенен эки теше бар дей турган.\n\nУшул бактан бир аз өтүп талаа түгөнгөндөн кийин Сайдын ичинде бир калың\nтокойго кирдик. Музоолор токойго житип-житип кетти. Өзүбүз музоолордун\nжолун тосуп, Сайдын ооз жагында бир чоң көлөкөлүү талдын түбүнө\nбекиндик. Күн ысый баштады. Ыракымбай бери жактан баратканда мага:\n\n— Бызаулар жаман. Кашып кетеди,— деп эскертип койгон. Иш жүзүндө муну\nмен өзүм да көрдүм. Ыйбандын багына келбей жатып, улактай секирип, эки\nжаш музоо кайра жөнөгөндө зорго жетпесминби."
  },
  {
    "id": "326",
    "text": "Музоолор токойго кирген соң, тынчып калды. Биз чокоюбузду чечип, батек-\nбайпагыбызды жайып таштап, жеңилденип даяр болуп отурдук. Бир\nаз убакыт озду.\n\nОшентип эчтемеден капарсыз отурсак эле, бир кезде, катарымда жаткан\nЫракымбай:\n\n— Кетти! — деди.\n\nУзунумдан түшкөн бойдон кылчайып карасам, эки музоо төмөн карай\nсырактап жөнөп калган экен. Жат-кан жеримден учуп туруп мен да жөнөдүм.\nМузоолор суунун ары өйүзүндө кетип барат, мен алдынан утур чыгайын деген\nой менен жолду кыскартып бери өйүзүнө салдым. Менин чыкканымды көрүп\nкалгандай, бара түшүп алар катуу жөнөдү. Мен да көшөрүп алдым. Ыйбандын\nбагына кеч кирбей бир тумшуктан имериле бер-генде качкындарга кууп\nжетип, кайра тостум.\n\nКайра келсем Ыракымбай бери жайылып чыккан бир топ музоолор менен\nалек болуп жүргөн экен. Мен жанына келгенден кийин күлүктүгүмө ыраазы\nболгондой:\n\n— Жетип алдыңба? — деп ырсайып койду."
  },
  {
    "id": "327",
    "text": "— Жетип алдыңба? — деп ырсайып койду.\n\nАз туруп дагы бир тобу жөнөдү. Мен алыстан качырып калып үчөө кутулуп\nкетти. Буларды да «кетти!» де-генде көрүп калдым. «Кетти» дедик —\nтүшүнүктүү. Мындан артык сөздүн кереги жок. Ыракымбай кээде капысынан\nшашып калганда гана «кетти, кетти» деп эки-үч айтып жиберет, Бул сөз\nкөбүнчө музоолор чукул жер-ден качып жөнөгөн кездерде жумшалат. Бирок\nмен куугандардын көбүн куткарганым жок. Ыракымбай куугандардын чанда\nбири болбосо көбү жеткирбей кетти. Жеткирбесине көзү жетеби, же даки\nболуп калганбы, айтор мендей жанын таштап артынан сүрө түшпөйт. Бир аз\nжерге чымын-куюн болуп куугансып барат да музоолор узай бергенде туруп\nкалат.\n\f— Ай аттигиниң, бир тобун качырып жибердик ээ— дедим мен кейип.\n\n— Оо, бүгүн жакшы! — деди Ыракымбай.\n\n— Эмне үчүн?\n\nБир эки баса түшүп жакын келип, мени жаңы көрүп тургандай бетиме тиктеп\nтура калып:"
  },
  {
    "id": "328",
    "text": "— Эмне үчүн?\n\nБир эки баса түшүп жакын келип, мени жаңы көрүп тургандай бетиме тиктеп\nтура калып:\n\n— Күндө кудай салмасын, жыйырма отуздан кетедин...— деди.\n\n— Тосчу эмес белеңер?\n\n— Тосамыс. Алиги Жапаркулдун келинчеги өзү бир маймактап жүрө алмаган\nнеме экен. Кашкан бызоулардын барын де мен кайратынмын. Кейде бызоулар\nжабыла кашып жөнкигенде жалгыз өзүм ээ бол май калам. Ол эш нерсеге да\nжарамайды. Авзын ашады да турады. Анау бир күн жыйырмадай бызоу кашып\nбарып, эгинге түшүп кетип орус төлөтөм деп пале салып!..\n\nКеч бешимден ылдый кулаган кезде!\n\n— Энди айдайтын убак болду,— деди Ыракымбай.\n\n— Мезгилин билесиңби?\n\n— Дал убагы энди, биз барганда бир аздан кийин сыйыр келди... Чачылып\nкеткен музоолордун баш аягын жыйнап, экиден, үчтөн болуп, топ-тобу менен\nкөлөкөлөп жатып алгандарын тургузуп айдай баштадык. Улактай секирген\nжаш музоолор, айдаган жерден сырактап, оюн салып жөнөдү."
  },
  {
    "id": "329",
    "text": "Эртеси түш мезгилде күн жаады. Эртеден бери бүр-көк болучу. Асман\nтамтыгы чыгып, сөгүлүп жаткандай жаркылдап тарсылдап туруп бир кезде\nчоргодой төктү. Жарк-журк этип келип тириде жок катуу дабыш менен күн\nкүркүрөгөндө музоолор диртилдеп жыгачтардын түбүнө корголоду. Мен коюн-\nкончумду кымтыланып башын жогору каратып, үйгө жөлөп койгон куургучтай\nүп-сүйүп, бир чоң талдын түбүндө бутумду тиктеп тикемден туруп турам.\nЖыгачтын жалбырактарын тырсылдатып, жаан тынбай сабап турат.\n\nУшул жерде жалгыз өзүм жымжырттыкта туруп, ойлонуп кетипмин. Кыялдын\nбир тобун жамыратып өт-көрүп жиберип, бир кезде Ыйманкул эсиме түштү.\nЭкөөбүз ажырашканга бир топ болду. Мен баякыда Шадыкандыкына келгенде\nал бир казак оруска малай жүрүп кеткен. Ошондон бери көрүшө элекпиз.\nЖүргөн үй кайсы көчөдө экенин да билбейм."
  },
  {
    "id": "330",
    "text": "Киши колдуу болуп өлгөнү, жок өз ажалынак ооруп өлгөнү маалым эмес:\nкийин Ыйманкулду өлдү деп уктум.\n\fАрадан бир айдай убакыт өткөндөн кийин үйрөнүп кеттим. Күндө тоодон\nтүшүп келе жатканда, Ыракымбай жолдон үйүнө бурулуп калат. Мен\nмузоолорду ай-дап шаарга кирип кетем. Кай бир үйдүн музоолорун үйүнө\nайдап барып берсем нан берүүчү. Бирок бардык музоонун үйүн тааныбаймын.\nОшондуктан кээ бир музоолордун артынан түшүп алып, кайда бурулса ошон-\nдой ээрчип жүрүп отурчумун. Ошентип барып үйүн таап алам. Ал үйдүн\nмузоосун таанып, белгилеп коём."
  },
  {
    "id": "331",
    "text": "Бирок баарынан бирдей жолум боло берчү эмес. Көбүнесе байлардын үйү кур\nчыгарат. Качан да болсо жардылар кайрымдуу келет дейт Жек Лондон. Муну\nда баш-тан кечиргенбиз. Казак кыргыздын айылын аралап жүргөндө да,\nнепир дандырдай болгон ак үйлөрдөн кур чыгып кайдагы бир үтүрөйгөн\nжаман үйлөр берер эле. Мынабу Кыргыз-Сайдын казак орустары да ошондон\nайырмасы жок.\n\nУшулшаардын күн чыгыш жак четинде короосу буюмга жарды бир\nжапырайган жалгыз үй бар эле. Бири мала кызыл, бири күрөң — эки музоосу\nбар. Жазбай тааныймын. Ушул үйдүн музоосун айдап барып бергенимде кур\nкойчу эмес. Жашы кырк чамасында, жүзү жарык, бою типтик токтоо бир\nкатыны бар. Жай ирмеген күлүмсүрөгөн сүйкүмдүү көзү менен караганда\nкишинин ичиндеги сырын көрүп тургандай болучу. Мүнөзүнө караганда —\nсөзгө сараң. Качан да мен барган сайын ушул катынды көрөр элем."
  },
  {
    "id": "332",
    "text": "Бир күнү кечинде барсам мага бир жуп-жумуру калач берип жатып эки\nбөйрөгүн таянып тура калып, көзү менен карап калып мага бирдеме деди.\nКазакча тантыр-мунтур тилди билчү. Түшүндүм.\n\n— Баягыда кайыр сурап келген бала сен белең? — дегендей болду.\n\nБизге жакын жерден безелентип бирөөнү кууп барат-кан ак корозду карап\nкалып мен:\n\n— Анда жумуш сурап келгемин,— дедим анын бети-не карабай уялыңкырап\nтуруп.\n\nУшундан ары тартып көбүнө таанылып алдым. Мурун көргөндө «казак»\nдечүлөрдүн көбү кийин мени «бызоучы» деп чакыруучу болду. «Бызоучы»\nдеген ат мага бир даражалуу болгонумдай көрүнөт. Кулагыма жакшы угулат.\n\nБир күнү кечинде музоолорду шаарга кийрип жиберип бир көчө менен кайра\nкеле жатсам Жийдекан жолукту. Бирөөнүн ишин кылып алпарып берип үйгө\nкай-тып бараткан экен. Күн батып калган. Күндөгү музоо чогултчу жерден\nөтүп баратсак ат сугарып турган бир жигит:"
  },
  {
    "id": "333",
    "text": "— Эй, бызоу неге эгинге түсүрөсүң шайтан! — деди бизге карай.\n\f— Качан көрдүң?— дегенимче менин сөзүмө күтпөй:\n\n— Эми жиберсе, ато баш сындырам! — деди, биз өтө бергенде муштумун\nтүйүп калып.\n\n— Атаңдын башы сындырасың! — деп калдым мен. Муну уккан, укпаганын\nбилбедим. Оозумдан ушул сез чыгары менен катарымда бараткан Жийдекан\nмени кап-талдан укуп калып:\n\n— Кой, антип айтпай жүр, кызык баласың го! Оруска теңелип. Келип алып\nуруп койсо кантесиң? — деди. Унчукканым жок.\n\nБиз үйгө келгенде Жапаркул койнуна катып келген бир сынык бөлкөнүн\nкүкүмүн кенедейин жерге түшүрбой чебердеп табакка күбүп жаткан экен.\nБирөөнүн ишин кылып берип алып келген нанын Жийдекан да кошуп\nжиберди."
  },
  {
    "id": "334",
    "text": "Тамак жагына калганда бул үйдө бир Шадыкандан башканын баары\nтабышкер. Катындар болсо көрүнгөндүн жипшууларын ийрип, эскисин жамап,\nбирдемелерин кылып берип алат. Мен — музоосун айдап барган үйдөн алам.\nЖапаркул талаада тууган уйдун музоосун жеткикирип берип алат. Тапкан\nолжобузду кечинде баарыбыз ортого салабыз.\n\nАлардыкынан менин дагы бир артык кирешем бар эле. Ушул Кыргыз-Сайдын\nтоосунан бүлдүркөн сыяктуу бир баржайган жемиш чыгат экен. Мурун көргөн\nэмесмин. Өзү таштуу жерде күңгөйдө болот. Ушуну казак орустун катын\nбалдарына терип алпарып берсем нан берүчү.\n\nБирок баарыбыздын күнүнкү тапканыбыз бир жеген-ден чыкпайт. Кээде\nЖийдекан менин таап келгениме алымсынбай:\n\n— Жолдо жеп алгансың го? — деп күмөн санап оозума карар эле.\n\n— Жегеним жок, бергени ушул,— деймин. Ушундан он чакты күн өтпөй\nКыргыз-Сайга бир чоң"
  },
  {
    "id": "335",
    "text": "— Жегеним жок, бергени ушул,— деймин. Ушундан он чакты күн өтпөй\nКыргыз-Сайга бир чоң\n\nөзгөрүш кирди. Анын себеби баягы мен Ак-Сууда уккан «Большевик» деген\nсөз! Бул сөз Кыргыз-Сайда да көптөн бери жайлап алган. Ошондо Ак-Суунун\nэшендери, байлары Большевикти көпкө кандай түрдө кылып түшүндүрсө, бул\nжер да ошол.\n\n— Большевик — бир элдин таалайына каршы жаралган калайман. Адамды аё\nдеген жек, жандан кечкен бузук. Жаш балдарды кылычтын мизинде,\nнайзанын учунда ойнотот. Анын бир максаты: алдынан кезиккенин атуу, кан\nтөгүү, кыруу, мал мүлкүн талоо, чарбаны бүлдүрүү... Мына, Большевиктер\nушул үчүн гана жаралган. Аларда мындан бөлөк тилек жок. Анын колуна\n\fтүшкөн адам жатса соо калбайт...—деп түшүндүрүп жатты, Кыргыз-Сайдын\nбузукулары."
  },
  {
    "id": "336",
    "text": "Бирок ушул кеп кандай укмуштуу болуп айтылып жатса да Кыргыз-Сайдагы\nмалайларды көп коркунуч даарыган жок. Мунун себебин өзүм да билбеймин.\nТалаганда менин эмнемди алат, өлтүргөндө менин кайсы жазыгым үчүн\nөлтүрөт дегениби, айтор көп сезген жок. Кайта мен да ичимден ошолордун\nкелишин тилеген кишидей алар келсе ушул көңүлсүз, сур өмүрдүн\nжымжырттыгы чакчелекей бузулуп, өзүм эки таалай жолдун бирине\nтүшүүчүдөй болуп, алда кандай бир белгисиздикке көңүлүм толкунданат...\n\n«Большевик келет экен» деген сөздөр мурун бир алыскы кабар сыяктанып\nкөрүнсө да, бу күндө жедеп чындыгына жеткендей, андан эч ким качып\nкутулбай тургандай, не болсо да эми анык болордой көрүнүп турду. «Жакын\nкалыптыр. Бүгүн-эртеңден келет экен. Жаркенттен өтүптүр. Большевиктер\nжердин бетин бербей каптап келет дейт» — деген сыяктуу сөздөр күндөн\nкүнгө күч алып бараткан.\n\nУшундан көп кечикпей:"
  },
  {
    "id": "337",
    "text": "Ушундан көп кечикпей:\n\n— Казак орустар большевиктен чочулап турат. Опекун, атамандар баштап\nкачууга камынып жатат. Курал жарактары менен кытайга кире качып кетип\nжаткандар да бар экен...— деген кептер жайылып кетти.\n\nТеги Кыргыз-Сайда баштагы түр жок. Майрамдарда жыйналып арак ичип,\nбийлеп үйдү төбөсүнө көтөрүп, жабыла ырдап жыргап жатканда, мен көчөдөн\nкетип баратып терезесинен көрүүчү үйлөр кайда! Байлардын сол-кулдаган\nкыздары, боз балдары болуп, эртели-кеч майрамдай кийинип, чогулуп ырдап,\nгармонь тартып зоок-тор мурункудай тышка чыкпайт. Алар барып алып абаны\nжаңыртып, көк шиберди уйпалап жатчу токойлор, суунун жашыл бойлору,\nбул күндө той таркагандай болгон."
  },
  {
    "id": "338",
    "text": "Мен бир күнү шаардан үйгө кеч кайттым. Күн ачык. Асманда жылдыздар\nжыбырай баштады. Кетип баратып жолдо бир суунун боюна көңүлүм тартып\nотургум келди. Ушундай жымжырттыкта табияттын сулуулугун карап\nотурганды сүйөр элем. Суунун боюнда бутумду сунуп, тунук аба менен эркин\nдем алып, акырын гана шыркырап жаткан агымга карап, ойго кетип отурам.\nАйланам өлүктөй жымжырт. Алда кайда бир алыстан баканын чардаганы\nугулат. Бир кезде шаар жактан муңдуу кылып чиркөө кагылып, анын караңгы\nтүндү кайгылуу кылып калтыраткан дабышы менин кыялымды терметип алда\nкайда узатып кетти..."
  },
  {
    "id": "339",
    "text": "Казак орустар үч күндөн бери тынбай көчүштү. Эртеден кечке Сайды\nбошотпой арабаларын калдыратып, карагайдын арасына барып жоголуп\nжатты. Байлар бирин-серин калган дүнүйөсүн алып, акыркы көчтөрү менен\n\fсандалып бүгүн кетип баратты. Большевик келет деп болжогон күн да бүгүн.\nМына мында бирөө араба сынып артына чычаңдатып бир уюн байлап алып\nжакындап калган жоодон качып бараткандай ашыгып түшө калып\nбирдемелерин оңдоп коюп, жан талашып жогору карай тартып барат. Шаарда\nчанда бир эчтемеси жок томаяктар бирди-жарым кемпир-чалдар болбосо көп\nжан калып жарыткан жок. Шашканынан качкындар малынын көбүн таштап\nкетти. Мен кайтарчу музоолор күндөгүдөн анча бөксөрбөптүр. Закон боюнча\nсудя качпайт экен деп укканбыз. Күндө кайнап жаткан Кыргыз-Сай бүгүн\nөлүктөй тунжурап, ээсиз үйлөрдө кыткылыктаган тооктордун, өрдөк-\nказдардын гана үнү чыгат. Эки күндөн бери чиркөөө да кагылган жок."
  },
  {
    "id": "340",
    "text": "Күн бешимге таяп калган кез эле. Мен музоолорду тоодон түшүрүп келе\nжаткам. Жалгызмын. Ыракымбай үйүнө кетип калган. Асман ачык. Аба кечке\nжуук салкын тартып турду. Эгин баш алып калган кез."
  },
  {
    "id": "341",
    "text": "Ушинтип кетип баратып бир убакта төмөн жакты караганымча болбой, Чарын\nжактан жердин бетин бербей кылкылдаган сансыз адам сап тартып,\nмелтиреген талаага салып, туура Кыргыз-Сайды карай беттеп келе жатканын\nкөрдүм. Азыр алыс. Чарын менен Кыргыз-Сайдын аралыгы табактай чуңкуру\nжок мелтиреген түз. Ушу жерден караганда ой-чуңкуруна чейин\nалакандагыдай көрүнүп туруучу. Береги каптап келе жаткан сан-сыз аскер\nатам замандан берки арманына жетип жердин четинен баштап, бул дүйнөнү\nкыйратып адамзаттын жаңы өмүрүн жасап келе жаткандай калың туман болуп\nкөтөрүлгөн коюу чаңды кийин таштап зыркырап айдап келет. Жоону бет алып\nкылычын жанып, мылтык октоп, найзасын сунуп келе жаткандай теңи жок\nжандуу коп аскерди көргөндө мага баятан бери сезиктенип келаткан коркунуч\nордуна кубаныч өңдүү бир белгисиз түс кирди. Ушуларга бир аралашсам,\nэзелтен берки арманымды бир айтып калсам, ошолор менен бирге болуп,"
  },
  {
    "id": "342",
    "text": "эзелтен берки арманымды бир айтып калсам, ошолор менен бирге болуп,\nкандуу май-данга бирге кирсем — ошентип эзелтен капаста жаткан черимди\nбир чыгарсам дегендей бир белгисиз сезим пайда болду. Этим кызып, боюм\nдүркүрөп, жүрөгүм кабы-нан чыкчудай толкуп кетти. Мунун себебин өзүм да\nбилбей калдым. Бир себепте найзанын учунда кетемби деп да ойлоп алдым."
  },
  {
    "id": "343",
    "text": "Мындай да эмес. Ушул жерди жеткирип айта албай, жаман тил менен сомолоп\nгана койдум. Буга мен күнөөлүү!"
  },
  {
    "id": "344",
    "text": "Агымдап келе жаткан калың кол эми шаардын аягына жакындап калган. Мен\nЫйвандын багынан өтүп ой-го түшкөн кезде көрүнбөй калды. Ошол убакта\nкайдан-жайдан экени маалымсыз: Сайды бет алдыра беш-алты ирет\nчуулдатып мылтык атылды. Айланамды карасам тырс эткен жан билинбейт.\nАр кайсы жерлерде анда-санда бурк эткен мылтык түтүнү гана көрүнүп калат.\nМен үйгө жетпей орто жолдо калдым. Кишиси көрүнбөгөн мылтыктар атылып,\nулам жакындап келет. Капилеттен ок жанып кетеби деп делбелектеп кетип\nбара жатып бир кырга чыга биргенимде так мени сыйпап өтүп жат-кандай\nтириде жок ачуу дабыштар менен дагы бир топ мылтык атылды. Эчтемеге\n\fтүшүнбөйсүң... Ары жактан камырабай келсем да бул жерде шашып калдым.\nМен кырдан жүгүрүп алдымда бир кабакка кире берген жер-де түсүнө катуу\nкоркунуч белгиси кирип, көзү чакырайып калың чалканга жаңы тыгылып\nжаткан бирөө мага:"
  },
  {
    "id": "345",
    "text": "— Эй, жин урган неме. Жат былай! —-деп колун сермеп калды. Бир аз\nбүшүркөп, ушул немени тааный кет-тим! Баягы Ыйманкул экөөбүз тентип\nжүргөндө ышкынга жумшаган казак экен.\n\nМузоолор эгин чөп дебей каптап төмөн кирип кеткен. Мен чалканга кирген\nкезде ары жактан дагы бирөө де-мин ала албай энтигип жүгүрүп келип:\n\n— Ой бай ай, энди кайтемиз! — деп жанталашып биздин жаныбызга\nкорголоду. Ал келип кошулгандан кийин үчөөбүз чалкандын арасы менен\nжөргөлөп жогору карай жүрдүк. Менин бети-башым билектерим тызылдап\nкалды. Чалкандын чакканын да байкаганыбыз жок. Жөргөлөп баратканда\nбирөөнүн согончогу менин оозума тийип кеткендей болду. Чалкандын киши\nбою келген калың жерине барып жаттык. Капчыгайды жаңыртып мылтык\nүндөрү жазбай угулуп турат."
  },
  {
    "id": "346",
    "text": "Арадан он беш мүнөттөй убакыт өткөндө кылыч мылтык асынган шыңкыйган\nсур кийимдүү карагер атчан бирөө так маңдайыбызда бир жондон чыга\nтүшүп, биз жакты карап атын ойдолоктотуп токтой калды. Коркуп кеттик.\nАңгыча болбой бир жайпак тебетей казак ошол атчандын жанынан өтүп,\nбизди карай далбактап жөнөп калды. Калың чалканда тыгылып жаткан бизге\nалактап жетип келип:\n\n— Өй, жүрүңдөр! Бизге тиймейди экен. «Жай-жайың-да тынч жата бериңдер»\n— деди. Ане өзү карап тур,— деди. Өңүндө чочуган түс жок — камаарабайт.\nБиз чал-кандын арасынан туруп алып үйдү карай жүрдүк.\n\nШаңдуу, сүрдүү аскерлер биздин эки үйдүн жанын-дагы жол менен жогору\nкарай тынбай дабырттап өтүп сайга кирип жоголуп жатты. Катын-калач дебей\nжабалактап тышка чыгып карап турушат. Бизди жалт-жалт карап коюп аттын\nбардык жүрүшүнө салып, жогору карай койгулап, өтүп бараткан аскерлерге\nкарап:\n\n— Я арбак!..\n\n— Бечара карыпка кубат бер!.."
  },
  {
    "id": "347",
    "text": "— Я арбак!..\n\n— Бечара карыпка кубат бер!..\n\n— Я парбардыгер сактай көр!\n\n— Оң жолуңдан...— деп коюшат беркилер. «Кудай билет» булар ушуну кимге\nарнап айтып жат-\n\fканын өздөрү да билбесе керек деп ойлойм. Ушундай десе, чаап баратыга кай\nбирөө бизди карай колун жазган:\n\n— Коркпогула, коркпогула! — деп коёт.\n\nОшол көптүн ичинде кетип баратып, энтиккен атын токтотуп экөө биздин\nайылга бурула калды. Жолдун боюндабыз. Экөө тең жаш жигит. Бири татар.\nКазак орустардын жөнүн сурашты.\n\nБуларга жооп бере турган эркектер Ыракымбайдын атасы менен эле\nШадыкан! Татар жигит беркилердин сөзүн жолдошуна улам орусчалап берет.\nАл атынан өбөктөп алып бардык дити менен угуп турат.\n\n— Казак орустар кайда кетти? — деди бир кезде. Бу жолу апалактап Шадыкан\nжооп берди:"
  },
  {
    "id": "348",
    "text": "— Казак орустар кайда кетти? — деди бир кезде. Бу жолу апалактап Шадыкан\nжооп берди:\n\n— «Болыиевиктер Сары токойдон бери өтүп калыптыр» — деп мындан эки-үч\nкүн мурун айтып жүрүшкөн. Үч күндөн бери көч тынган жок. Эң акыркы\nкөчтөр бүгүн жөнөдү.\n\nБаары тең ушундан ары карай капчыгайга кирип жоголуп жатты. Малдарынын\nкөбү мындан...\n\nОмуроосу көбүктөнүп турган атынын тизгинин тар-тып кетүүгө ыңтайланып\nжатып орус жигит бирдеме деп калгандан кийин татар:\n\n— Эми силер коркпогула. Эч ким тийбейт. Шаардын ичине барып чогулуп\nалгыла...— деп жүрүп кетти.\n\nЖогору карай тынбай дабырттап, чаап өтүп жаткан аскерлерди көрүп, менин\nкөңүлүм толкуп турду."
  },
  {
    "id": "349",
    "text": "Жогору карай тынбай дабырттап, чаап өтүп жаткан аскерлерди көрүп, менин\nкөңүлүм толкуп турду.\n\nАбал ушинтип жаткан тушта, Кыргыз-Сайдагы бирин-серин катын-калач\nмалайлар кеч кирип, бир жерге чогулуп алды9. Баары төрт-беш түтүн. Эки\nтүтүн бадачы да ушундабыз. Үйлөрдү жайына таштап, кийизмийиз өңдөнгөн\nгана бирдемелерди көтөрө келгенбиз. Жыйналган жерибиз бада чогулчу\nкөпүрөнүн артындагы жалгыз үйдүн жаны. Үй ээси качып кеткен. Короосу\nжымжырт турат. Биз отурган жердин түштүк жагы менен кыйгап агып жаткан\nКыргыз-Сайдын суусу бар. Көк шибер чөп..."
  },
  {
    "id": "350",
    "text": "Түн кирди. Эл эчтемеге түшүнбөгөндөй бири-бирине сөз катпаң ар кай жерде\nжалдырап гана карап отурат. Ошол кезде бир солдат жолдон бурулуп бизди\nкарай тартты. Алдында куйругун чолок кырккан карагер ат. Баарыбыз карап\nтурабыз. Бая кечинде бизди бу жерге жыйнап кеткен солдат го дел ойлодук.\nОшол болуу керек... Жаныбызга бастырып келип оң колу менен кылы-чын\nкармап атынан түштү да четте турган бирөөнө карматып койду. Түрү жаман!\n\fКеле салып элди койдой ийрип отургузуп салып, аралап эмне бар деп ар\nкайсы жерде томпоюп жаткан буюмдарды кылычы менен бир сыйра сайгылап\nөттү."
  },
  {
    "id": "351",
    "text": "Ошентти да кечикпей ишке киришти. Өзү бир четке туруп алып, жалдырап\nкарап отурган элди, четинен бир-ден чакырып алып, коюн-кончун тинте\nбаштады. Бар болгону «Отур, тур» — деген гана сөздөрдү билет. Катарга\nтуруп кезек менен барып, каралып жатабыз. Тинткен кишилерин башкаларга\nкошпой, бир бөлөк отургузуп жатат. Биз ошентип жаткан кезде, эртең\nмененки Чарындан чыккан аскерлер кууган жоонун артына түшүп, дабырттап\nөтүп Сайга кирип мылтык аткылап караңгы түндүн тынчын алып жаткандай\nболуп турду. Алар антип жатканда, биздин солдат коюн-кончубузду тинтип,\nбалдырап сөгүп өз иши менен болуп жатты. Кай биринин жанынан\nбирдемелер таап алып, караңгыда будалап чөнтөгүн көздөй уруп жатат.\n\nБир кезде кезек мага келди. Мен отурган жеримден ошо замат тура койбой\nбир аз кидирип калдым эле ал ордунан атылып туруп:\n\n— Тур! Ах ты...— деп сөгүп жиберди."
  },
  {
    "id": "352",
    "text": "— Тур! Ах ты...— деп сөгүп жиберди.\n\nОшондо менин жанымда жарым тыйынга татырлык буюм жок. Үстүмдө\nтамтыгы кеткен жалгыз чапаным бар. Бутум жыңайлак. Солдат чөгөлөп туруп,\nколтойгон жоон колу сыйпалап келип денеме тийгенде бүткөн боюм дүркүрөй\nтүштү. Оболу балтырымдан жогору карай бир сыйра кайсалап өтүп, анан\nчапанымдын ичи-тышын айландырып карай баштады. Чапандын кээ бир\nжеринде чогулуп калган жүндүн бөлтөктөрүнө көбүрөөк токтолуп, кенедей\nжерин калтырбай карады. Башымдагы жаман калпагымды алып, ичин карап\nкайра берди. Мени болгондон кийин экинчи топко кошуп койду. Менден\nкийин Шадыкан эле. Аны тинтип жатканда чапанынын эки жак өңүрүн эки\nколу менен далдайтып өзү кармап турду. Бир убакта анын бешмантынын\nчөнтөгүнөн бирдеме таап алып жанына салгандай болду."
  },
  {
    "id": "353",
    "text": "Эл ортолоп келген кезде тоо жактан төмөн карай өтүп бараткан бир-эки\nсолдат бизди көрүп бери бурулду. Аларды көрүп биздин солдат ишти токтото\nкоюп, алдынан утур чыгып, биздин көңүлүбүздү жайлап коркунуч-тан коргоп\nтурган кишинин сыпатын бергендей алар менен жаяктап сүйлөшө кетти. Тили\nжок айбандай кама-лып биз отурабыз. Алардын тили орусча. Бирок\nкебетесине караганда жаңкы неме бизге жаны ачып, бир жерге чогултуп\nакыл-насаат айтып, түшүндүрүп биздей шордууларды коркунучтан коргоп\nтурган бир камкорчу болуп жаткандай көрүндү!"
  },
  {
    "id": "354",
    "text": "Ошентип караңгыда кобурашып туруп ал экөө бир кезде бастырып кетти.\nАлардын карааны жоголоор менен берки кайра ишке киришти. Калгандарын\nтизип коюп, бирден чакырып баягыдай тинте баштады.\n\fЖалгыз арман бүгүн ушунун өң-түсүн жакшы тааныбай калгандык! Бая бир\nширеңке тартып, бопоросун жандырганда гана бир чала-була байкап калдык.\nОрто бойлуу, тикийген сары муруту бар, кабагы бийик, көзү жаман,\nырайымсыз бир ченден чыккан митаамдын сыягы. Солдатча кийигени болбосо\nжүрүш-турушун, кейпин, ырайымын — баягы Кызыл-Кыядагы Чоңколго\nокшоттум. Так ошонун өзү!\n\nТүндүн далайы болуп калган. Караңгы. Солдат бир кезде баарыбызды тинтип\nбүтүп, олжого карык болуп алгандан кийин, өзү мындай бир четке чыгып\nтыныгып бопорос тартып алды. Бара-бара дандады! Бопоросун тартып болгон\nсоң камчысын үйүрүп, боктоп, элди койдой ийрип, башыбызга үзүктү чүмкөп\nкелип:"
  },
  {
    "id": "355",
    "text": "— Жаткыла!—деп буйрук этип баарыбызды жаткыра баштады.\n\nМенин оң жагымда бирөөнүн башы кылтыйып калды эле:\n\n— Башыңды чыгарба! — дегендей кылып сөгүп келип, камчы менен бир\nсалды. Ою менен болуп жатабыз. Өткүндөн коргологон немедей жалпы\nкөмөрөбүздөн түшүп үзүктү чүмкөнүп калдык. Солдат текши көрүнбөй жатты\nбекен деп аралап көрүп жүрөт.\n\nБир кезде биздин маңдайыбызда жаткан топтун ичинен:\n\n— Ой бай, Жаке! — деп чаңырган бир аялдын ачуу дабышы чыкты."
  },
  {
    "id": "356",
    "text": "— Ой бай, Жаке! — деп чаңырган бир аялдын ачуу дабышы чыкты.\n\nОшенткенде мен чүмкөнүп жаткан үзүктүн четин кичине жылчык кылып\nкарасам, солдат бир аялды жаткан жерине тур деп жетелеп жатат. Тааныдым,\nЫракымбайдын жеңеси. Он тогуз жаштарда сулууча келген бир ак жуумал\nкелин эле. Жаңкы жаман үндөн кийин солдат билектен алып, дагы жүр\nдегенде келин тарткынчыктай берди эле, бешмантчан чыпыйып турган\nнемени жондон ары чып эттирип тартып жиберди. Келин жаңкыдан бетер\nбакырып барып, үзүктүн алдында жаткан кайын ата-сынын жанына барып\nкорголой түштү. Элдин көбү шыкаалап окуяны көрүп турат... Солдат\nтарсылдатып сабап кирди. Аңгыча болбой:"
  },
  {
    "id": "357",
    "text": "— Ой бай, карагым ай! Кайтейин, баарымыз кырыламызбы энди?—деди\nбирөө. Кайнатасынын үнү. Ошент-кенде келин табышын чыгарбай калды да\nсолдаттын коштоосуна эрип жүрүп берди. Артынан карап турабыз... Бизден\nбир аз мындай узап бактын ичине барып токтошту. Бак жаныбызда. Алар\nотургандан кийин, караңгыда чөптүн башы кыймылдагансып эми келиндин\nагарган жоолугу гана көрүнүп калды...\n\nКайра келгенден кийин, солдат эми эчтеме калган жокко» дегендей аттанып\nалды да төмөн карай салып кирип кетти. Келин элден уялгансып, бакта\n\fкалып, ал кеткен сиң бир топтон кийин келди. Жаңкынын артынан наалат\nайтып биз калдык...\n\nЭгер ушул түндү айтып калтырбасам, бул менин мойнумда кечилгис карыз\nболуп калаар эле. Муну менден бөлөк эч ким айтпайт да. Экинчиден мен муну\nтак ошол түнкүдөй так ошол жерде болуп өмүрдү кайта көрбөймүн да. Бу\nжерде жалгыз сөз артык айтканым да жок. Кайта жетпегени көп..."
  },
  {
    "id": "358",
    "text": "Эртеси бирөө барып түндө болгон окуяны Большевиктердин бир чоңуна\nжеткириптир. Биздин арабызда илгери малай жүрүп, орусча тил билген бир\nкыргыз бар эле. Ошол айтыптыр. Алардын башчысы солдаттын түндөгү\nжоругун угуп алып тишин кайрап ачуусу келип: «Ошону таанысаңар\nкөрсөткүлө, азыр атып таштаймын!» деп-тир. Командирдин бул сөзү чын\nниети менен айтылганына көзү жеткен соң, жаңкы барып даттанган киши\n«мынабу» деп көрсөтө берген экен, көптүн алдында ошол эле\n\nжерден тапанча менен басып жибериптир. Баракелде!\n\nОшол солдат эсиме түшкөн сайын наалат айтып коём."
  },
  {
    "id": "359",
    "text": "Шашке ченде Большевиктер көп казак орусту тоодон айдап түшүрүп келди.\nБаары тең атчан. Көбү жаман кийинип кейпин бузуп алган. Тандап алып\nкелгендей жалаң Кыргыз-Сайдын баягы жоондору. Бирок баары эмес. Көбү\nкачып, кутулуп кетиптир. Буларды шаардын кылда башындагы бир чоң көчөгө\nийрип алып ортосунда бир кара аргымакчан жаш жигит бардыгеринче\nшакылдап сүйлөп казак орустарды жекирип сөгүп турат. Биз карап турабыз.\nЭч кимден айбыкпайбыз, үйүр болуп аралашып эле басып калдык.\nБольшевиктердин башчысы жаңкы жигит болсо керек деп ойлодук. Өзү\nжалындаган кайраттуу көзү бар, шыңкыйган арыкчырай узун бойлуу,\nкелбеттүү келген ак куба сулуу жигит. Алдында кулагын карышкырдай\nтикийткен сулуу кара аргымак ооздугун кемирип туйлап турат. Жыйналган\nтуткундар айыбы мойнуна коюлуп кесилген күнөкөрлөрдөй үн да, сөз да жок\nжерди карап тунжурап калган. Буларды ушинтип жекирип турду да бир"
  },
  {
    "id": "360",
    "text": "жерди карап тунжурап калган. Буларды ушинтип жекирип турду да бир\nубакта он чакты кишини бошотуп жиберип, калганын айдап алып, ары карай\nкирип кетишти."
  },
  {
    "id": "361",
    "text": "Бешим ченде Кыргыз-Сайдын аяк жагынан бирдеме тыртыр этип көпкө\nбасылбай атылып жатты. Өмүрдө биз угуп көргөн дабыш эмес. Ушул убакта\nкүн бүркөлүп кичине дыбырттап турган.\n\n— Пулемет менен атып жатат!..— деди бирөө.\n\nБул дабыш басыла түшкөн кезде, так ошол тырылдап жаткан жерден тоону\nкарай күрсүлдөп замбирек атыла баштады. Замбирек үнүн мен баягыда\nМузарттын суусунда таанып калгамын. Ойдон туруп атып жаткан замбирек\n\fогу асман менен зуулдап, күңгүрөнүп кетип калың карагайлуу тоонун ичине\nбарып күрс-күрс түшүп жатты.\n\nКечке жуук. Жапаркул менен Ыракымбайдын агасын мал союп бер деп\nБольшевиктер алып кетиптир. Алардын кошу шаардын аяк ченинде болчу.\nБулардын кеткенин угуп артынан мен да жөнөдүм. Мен барганда экөө бир\nуйду жыгып салып, терисин сыйрып жаткан экен, Мен кошко жакындай\nбергенде, көрүп калып Жапаркул:\n\n— Кет ары! — деп колун шилтеди."
  },
  {
    "id": "362",
    "text": "— Кет ары! — деп колун шилтеди.\n\nМуну кандай ой менен айтты деп ойлоп кайра баса тургандай токтоп калдым\nэле, алардын ары жагында бирдемени кайтарып ары-бери басып турган сур\nкийим-чен солдат, Жапаркулга бирдеме деп колун шилтеп койду. Ал жөн\nболду. Солдаттын мунусу мени «Тим кой» дегени экен. Бардым. Союп жаткан\nуйдун бутун мага тарттырып коюшту. Аны союп болгондон кийин мен\nкемегелерде асылуу турган жети-сегиз казанга толтура суу куйдум. От\nжактым.\n\nУшундай бир топ майда барат жумуштарды бүтүргөндөн кийин бир кезде\nЖапаркулдун буйругу боюнча кетейин деп жатсам:"
  },
  {
    "id": "363",
    "text": "— Эй баранчик! — деп бир солдат мага колун булгап калды. Бая мен\nкүйпөңдөп бирдемелерди кылып жүргөн кезде бул солдат ары жакта\nбирөөнүн жанына барып, мени колу менен көрсөтүп, бирдеме деп сүйлөшүп\nжаткан. Алардын кыймылын алыстан көрүп көзүм чалып турган. Жанына\nбардым. Мага бир чоң кескен бөлкө менен бир эски көйнөк карматты.\n\nОшондо кубанганымды сөз менен айтып болбойт: талмадан жазылган\nадамдай кур оозумду ачып ырсая берипмин. Өмүрдө кишиден мындай сыйлык\nкөрбөгөндөй болдум. Ошол кезде менин көйнөгүмдүн жыртыгынан кардым\nчердейип туруучу.\n\nМуну алып кайра тартып калганда, Жапаркул мени жолдон чакырып алып,\nичеги-карын болуп бир топ немелерди ороп берип үйгө алып кет деди. Анда\nЫракымбайдын агасы:\n\n— Эй коя турсаңшы, аналар бирдеңке деп жүрмесин,— деп башын көтөрүп,\nжаңкы мага көйнөк берген солдат жакка карады."
  },
  {
    "id": "364",
    "text": "— Өздөрү «алгыла» дебедиби? — деди Жапаркул. Толгон олжону көтөрүп\nалып мен үйгө кайттым. Мен-\n\nден кийин тигилер да көп олжо менен келген экен. «Бечарага мындай\nкайрымдуу болорбу» — деп үйдөгүлөр кубанып жүрөт.\n\fБольшевиктер ушу күнү кечинде Кыргыз-Сайдагы казак-кыргыз малайларын\nжыйнап алып сөз сүйлөп-түр."
  },
  {
    "id": "365",
    "text": "«Большевик-бузук! Большевик көрүнгөндү атып, асып, кыйратып отурат» —\nдеп душмандар ушак тарат-кан. Большевик — көрүнгөнүн атпайт! Анын ата\nтурган душмандары бар. Большевик силер өңдөнгөн бейбечарага, карыптар\nүчүн жаралган. Адам баласынын арманына бүткөн! Ал силер үчүн кашык\nканын аябайт. Биз жер үстүндөгү эзүүчүлөр менен байлар, помещиктер менен\nбүткөнчө күрөшүп эмгекчилердин жыргал өмүрүн жасайбыз. Адамзат\nжаралгандан берки арманыңарга жеткиребиз. Биз ошол үчүн жаралганбыз.\nКоркпогула! Өмүр бою силерди кулдукта кармап келгендер менен тартынбай\nкүрөшүп, турмушуңарды түзөгүлө! Большевиктер алып берген энчиңерди\nжегизбей, теңдигиңерди алгыла. Мына, большевиктердин силерге бере турган\nсыйлыгы...— дегендей жалындуу, жандуу сөздөрдү сүйлөгөн.\n\nАл жерде отургандар жабыла көтөрүлүп үн салып: —\nОй айланайын! Эрдигиңе баракелде!! Арман\n\nжок!..— деп күүлөнүп жерди күңгүрөтүп казып тарашыптыр."
  },
  {
    "id": "366",
    "text": "жок!..— деп күүлөнүп жерди күңгүрөтүп казып тарашыптыр.\n\nЭртеси карасак — көчө-көчөнүн баарында сайылып калган кызыл желек! Биз\nбада чогултчу көпүрөгө да желбиретип бирди сайып кеткен. Кыргыз-Сайдан\nтандап туруп кырк беш кишини атыптыр. Ошолор менен бирге опекун, атаман\nсудьялар атылып кетти...\n\nОшентип большевиктер шашке ченде Ак-Сууну карай дүркүрөп берди.\nXXVII\n\nУшул жерде Алымжан деген бир түтүн татар бар эле. Үйү батыш жакта, бир\nчетки көчөдө. Өзү колунан анча-мынча иштер келе койгон ат үстүнөн\nтабышкер бышык адам. Эки баласы бар. Улуусу мени менен тең чамалуу."
  },
  {
    "id": "367",
    "text": "Мен ушунун жумушун көп кылдым. Отун таарычумун. Баласы менен тоодон\nотун жүктөшүп келчүмүн, тегирменге барып ун салчубуз. Эң болбогондо суу\nташып, короосун тазалачумун. Кай бир күндөрдө жумуш кылып жүрүп конуп\nкалып музоого ушул жерден туруп кеткеним бар. Ушунда жүрүп кай бир күн\nАлымжан үйүндө боло калган кездерде Ак-Сууда калган инилерим жайынан\nкеп уруп, «Ушуларды алууга бир маркабатыңыз тиер бекен» — дегендей\nкылып сөздүн четин чыгарып коёр элем. Бул тууралуу Шадыкан аркалуу да\nбир айттыргамын.\n\nАлымжандын мурунку зайыбы өлүп калып кийин качкын кыргыздан бир аял\nалып калган экен. Анысына бир жылдай болуптур. Аты Бурулкан, төркүнү\nкүңгөйлүк саяк, кадимки Талканбай манаптын жакын тууганы экен. Ушуга деп\n«боор» тартымыш болчумун.\n\fБоорукерлик кайда! Тили заар. Мен качан үйүнө барсам, илгерки Карпыктын\nкелининдей кылып көчүгүмдү жер бастырбай жумшай берет."
  },
  {
    "id": "368",
    "text": "Ушул бир күнү түнүчүндө тамак-аш коюучу тамынан мурч алып кел деп мени\nжумшады. Өздөрү тамак ичип олтурушкан. Там көрдөй караңгы экен.\nБыкыраган көр-жердин арасын кайсалап, бир топ убакыт издедим да таппай\nкоюп кайра келдим. Ошондо Бурулкан мени бир көр жемеледи дейсиң...\n\n— Ошол кенедей немени таппай эмне болдуң? Өзүң тоголок жетимсиң. Сен\nминтип жүрүп кантип адам болосуң?! — деп келип жемелебеспи. Ушундан\nулам мен өзүмдү бир өмүргө ылайыксыз жаралган адамдай көрдүм.\nЖөнөкөйдө деле менин элден бир жерим кем тургандай көрүнчү.\n\nБир күнү жумушун кылып, көңүлүн жайлап коюп Бурулкаңдын алдында\nинилерим жөнүнөн кеп уруп отуруп «Ушул арманымды жездеме бир\nжеткирсеңиз» дегендей кылганым бар эле. Ал «Макул, айтып көрөйүн» деген.\nАзыркы «кылмышым» ошого кырсык болдубу деп оюма шак этти."
  },
  {
    "id": "369",
    "text": "Акыры менин багым жеңгендей, Ак-Суудан Алым-жандын бир жумушу чыгып\nкаларбы. Бул кабарды бил-ген соң мени ала бар деп жалынып асты-үстүнө\nтүшүп, асыла кетпейт бекенмин. Ал макул болду.\n\nМен бир күн жумуш кылып берейин деп Алымжандын өзүн көз кылып бир\nуйгурдун эшегин сурап алдым.\n\nАлымжан үйдөн бирге чыккан жок.\n\n— Сен кете бер, мен артыңдан жете барам,— деп мени жөнөтүп жиберип өзү\nкалып калды.\n\nМен шашкеде чыгып, шаардын четинде бир чоң сайдан өткөн соң, Ак-Сууну\nкөздөй кеткен кара жолдо кал-дым. Кыдыңдаган көк эшектин үстүндө,\nширидей кара бутумду салаңдатып, ээн талаа менен жалгыз кетип барам.\nАлымжан келе жатат бекен деп, кезек-кезек артыма кылчактап коём. Бир\nтумшуктан имериле бергенимде, жогору жагымда жумуш кылып жүргөн үч-\nтөрт кишинин бири мага колун булгап, алыстан кыйкырып:\n\n— Вайй. Мундака ке, мундака ке! Ман саңга пулоо ясап дудар салып бирай! —\nдеп мени тамашалайт."
  },
  {
    "id": "370",
    "text": "— Вайй. Мундака ке, мундака ке! Ман саңга пулоо ясап дудар салып бирай! —\nдеп мени тамашалайт.\n\nАк-Сууга бешимде жеттим. Алымжан жок. Ал эртең менен мен жөнөп\nжатканда Ак-Сууга мурун барып калсаң болуштукунда\nбол. Ошондон табышабыз,— деген.\n\nЭмки болуш Мамирмазиндин күйөөсү Элахун экен. Аныкы шаардын четинде\nбир чоң ак үй болуп чыкты. Болуш ошол дегенде кулагыма жаман тийди.\n\fБарсам, Мамирмазиндин кызы Раухан жүрөт. Мен барда күйөөгө чыга элек\nболучу. Күйөөсү картаңыраак киши. Өзү жыйырмага жаңы кирген, эки бети\nбышкан алмадай мөлтүрөгөн сулуу кыз эле. Мага баштагыдай болбой, сыртын\nсалып сурданып калыптыр. Бая мен барып короого түшкөндө, ары бери\nжанымдан өтүп жүрүп, бир сөз унчук-кан да жок. Бир кезде мен эшегимди\nбайлап коюп өзүм\n\nкороодо бир арабанын дөңгөлөгүнө сүйөнүп турсам чыгып келип, эшик\nалдындагы тепкичке тура калды да, тетигиндейден:"
  },
  {
    "id": "371",
    "text": "— Сен эмне жүрөсүң? — деди мага салкын дабыш менен.\n\nУктап баратып ойгонуп кеткен адамдай кыймылдай түшүп мең:\n\n— Беккулдарга келдим эле — дедим. Раухан ошондон тик кетти.\n\n— Аларды алганды сага ким коюптур?! Алмак түгүл кылына тийе албайсың!..\nКелген убараң,— деди.\n\n— Көрүшөрбүз... Калыска түшүп, адал сүйлөгөн эл болсо...\n\n— Калыс? Сага калысты ким коюптур? Калыс эмес андан аркысына барсаң да\nтүк жок,— деди да менин эмки жообума күтпөй, чамынып кайра кирип кетти.\n«Эриң болуш болуп, кудайга колуң жетип турган экен!» деп ойлоп артынан\nкарап мен туруп калдым. Муну атасынын күйүтүнөн айтып жатабы деп да ой\nжорудум. Анткени баягы большевиктер Мамирмазин анын кудасы Жусуп\nболуш өңдөнгөндөрдү баш кылып, бул жерден да кырк, элүүдөйүн сулаткан\nэкен. Менин табам канып калды."
  },
  {
    "id": "372",
    "text": "Түн кирди. Чиркин Раухан бая кечинде үйгө кирип бир чыны чай ич да деген\nжок. Мен эшегимди шакелге байлап таштадым да жаандан коргологондой\nбүрүшүп, акырдын жанына томпойдум. Сарайдан бир тердик таап жамбашыма\nтөшөп алгамын. Баш жагымда күңүрттөп, күрт-күрт чайнап акырда бир-эки ат\nтурат. Бүгүн бу короодо эки ат, көк эшек, мен төртөөбүздөн башка мыдыр\nэткен жан жок. Караңгы сарайдын алдында жатып, мынабу чоң үйдүн ичинде\nдүрдүнүйө тамакты жайна-тып салып, жабырап жыргап отурган элди терезе\nаркылуу чырактын жарыгы менен көрүп отурам...\n\nЭртеси Алымжан экөөбүз ушул жерден табыштык. Короодо турсам кирип\nкелип, атынан түшүп мени атты кармап ушундай тур деп койду да, өзү ары\nжакта бир үйгө кирип кетип көпкө кечикти. Зарыгып күтүп турсам бир убакта\nкелип, атына минди да:"
  },
  {
    "id": "373",
    "text": "— Жүр эми. Кайда жаңкының? — деди.\n\f— Мынабу жакта,— деп чыгыш жакты нускадым. Мамирмазиндикине келсек,\nкичүү кызы тышта жүрүптүр. Биз аттан түшүп, Мамирмазиндин зайыбын\nкызынан чакыртып жибердик да өзүбүз эшиктин алдында күтүп тура калдык.\nМен алдыдагы тагдырымдын эмне болоруна көзүм жетпей, эшегимдин\nчылбырынан кармалап ойлонуп турам. Он мүнөтчө болгондо Мамирмазин-дин\nкатыны, чапанын желбегей жамынып, жай басып чыгып келди да бизге бет\nмаңдай жерде тамга сүйөнүп барып отура кетти. Артынан Мукбул келди да\nэнесине катар отурду. Алымжан экөөбүз бир жак, алар бир болуп маңдай-\nтескей отурабыз. Беккул менен Ашымкан көрүнөт бекен деп мен короо жакты\nуурдап карап коём."
  },
  {
    "id": "374",
    "text": "А деген сөздү Алымжан баштады. Мага берген убадасы боюнча жатык кылып,\nшыдыратып бир топ сүйлөп чыккансыды. Булар катындын өзүнө да беш\nколдой маалим иш эле. Бирок Алымжандын сөзүнүн аягына чыкпай катын\nсалгандан тик кетти. Мунун жөнү мындай эле, ошондуктан мындай болуу\nкерек деп сүйлөшүп келүүнүн ордуна а дегенден эле:\n\n— Мен бербеймин. Инилерин баккан акымды албай туруп кантип берем.\n\n— Өзүңүз эстүү кишисиз. Ушунун бергидей алы барбы? Өзү бир тентип калган\nбечара жетим экен,— деди Алымжан.\n\n— Алы жок болсо мен инилерин бербейм. Алы кел-ген кезде алып кетээр!\n\n— Андай болсо сизде булардын да акысы болоор...\n\n— Эмне акысы?\n\n— Төрт бир тууган төртөө тең кызмат кылыптыр. Алардын эмгеги жокко\nчыгабы?"
  },
  {
    "id": "375",
    "text": "— Эмне акысы?\n\n— Төрт бир тууган төртөө тең кызмат кылыптыр. Алардын эмгеги жокко\nчыгабы?\n\n— Менин колумда муну менен үчөө жүргөн. Бир иниси менин баламда. Аны\nменен сүйлөшкүсү келсе өзүнө барсын. Эми мендеги шордууларына келгенде,\nмунун бир карындашы аяк бошоткондон башкага жарабайт...\n\nАйтыш жарты сааттай созулду. Алымжан катуу тургай эле деп кыпылдап анын\nжеңишин тилеп мен турам. Жок, ал бир убакта канча кылса да бул иштен\nэчтеме чыкпасына көзү жетип, күдөрүн үзгөн кишидей бошоп калды. Катын\nчыйралып сала берди.\n\nБир убакта баса калчудай акшырайып, мага карап алып:"
  },
  {
    "id": "376",
    "text": "Бир убакта баса калчудай акшырайып, мага карап алып:\n\n— Бейшемби тирүүсүндө сени баш кылып, баш отуңар менен алып калган.\nБуларда сенин эми кылдай тиешең да жок. Алмак түгүл кылына тие албайсың.\nБуларды сен алып, мындай чыккандан кийин ачтан өлтүрүп, же бирөөгө\nтамакка сатып кетесиң. Чындап алгың келсе ал, журтуңдан сенден бөлөк\n\fэстүү-баштуу киши келсин. Бир берсем ошондо берем. Үч жылдай баккан\nакымды төлөйт. Алар бекер кетеби? Сен эмнеңди бересиң? Бар. Сөз ошол...—\nдеп сайрал коё берди.\n\nАлымжандын кейпин көргөндөн кийин мен «эми мындан аяна турган эмне\nкалды» деп ойлоп, кемпир менен чындап айтышкым келди.\n\n— Бул жерде менин эл-журтум турабы? — дедим, кемпир сөзүн бүткөн убакта.\n\n— Турбаса барып ээрчитип кел!\n\nУшул сөз менин сай сөөгүмө жете түштү."
  },
  {
    "id": "377",
    "text": "— Турбаса барып ээрчитип кел!\n\nУшул сөз менин сай сөөгүмө жете түштү.\n\n— Бизди бактым дейсиң. Сенин малыңды ким бакты? Булар үчүн киши\nжалдайт белең? Кайта сенде биз-дин акыбыз бар эмеспи? Жатып ичкен\nжалгыз Ашым-кан экен. Эки кишинин эмгеги бир кишинин тамагына\nтатыбайбы...\n\n— Адамга биздин жазыгыбыз жок. Кишинин акы-сын жегенди билбейбиз,—\nдеди кемпир менин артымдан.\n\nЖаным кашайган бойдон: «Кишиге залалсыз болсоңор байың эмне атылып\nкетти» деп айтып жибере жаз-дап барып, кайтып кой, минтип айтсам\nжарасына тийип алармын дедим ичимден.\n\nБир топтон кийин жоошуган өңдөнгөн дабыш менен кемпир:\n\n— «Молдокем дүйнөдөн кетиптир. Кудайдын буйругу...» — деп жайпай айтып\nкуран окуганга жарабайсың да, келер менен «инилеримди бер» дейсиң,—\nдеди.\n\n— Куран окуганды билбеймин. Мен молдо эмесмин.\n\n— Динден безген айбан!"
  },
  {
    "id": "378",
    "text": "— Куран окуганды билбеймин. Мен молдо эмесмин.\n\n— Динден безген айбан!\n\n— Диниң экөөң мени көп болсо Кыргыз-Сайга жет-кирбей жутуп коёрсуң. Мен\nансыз да...— деп барып сөзүмдүн аягын таппай токтодум. Мен ошенткенде\nАлымжан:\n\n— Сиз муну менен айтышканды коюңузчу. Бул балалыгы менен айтат. Кана,\nинилерин бересизби? Эмне дейсиз? — деди.\n\nКемпир ага жооп бербей дагы мага келди.\n\n— Жүзүкара, арам, биздин кичине белибиз мертигип турганын көрүп айтып\nжатканын кара! Сени нан урар!— деди да артынан: — бизден кетип да чекең\n\fжылыбаптыр го? Үстүңдө мен бергенден башка кана сенин жыргап кийип\nкелгениң? Сен андай десең мен азыр үстүңдөгүнү дырдай жылаңач кылып\nчечип алам! — деди.\n\n— Чечип ала турган дүнүйө мынабу болсо, колуңа келип бердим го. Алганда\nмуну эмнеңе жаратат элең? Сен жыргатып койсоң ушинтээр белек? Бизди кай\nжерде жетиштирип койгонуң бар?..\n\nАлымжан бир кезде ордунан обдула калып:"
  },
  {
    "id": "379",
    "text": "Алымжан бир кезде ордунан обдула калып:\n\n— Жүр эми. Болбосо кантээр элек, кетели,— деди. Бул сөз жаныма найза\nжанчкандай тийип:\n\n— Кетебизби? — деп аянычтуу көзүм менен жалдырап ага карадым. Алымжан\nжаңкыдай деп айтты да мага карабай аттанып алып жүрүп кетпесинби. Ал\nкет-кен соң, бул жерден жалгыз эчтеме өндүрө албасыма көзүм жетип: —\nТагдыр ошол экен, өлбөсөм сени да бир көрөөрмүн...— дедим да жолго\nтүштүм. Жашыганым жок. Кайта кайратыма келип чыйрала бердим!\n\nТурмуштун кыйынын көрбөй жанын кастарлагандар гана жашык келет.\nӨмүрдө токсонду кечирип, сансыз кыйынчылык менен күндө салгылашып\nжүргөн адам мындайда жашыбайт. Андай адам ары чыдамдуу, ары бекем\nкелет!"
  },
  {
    "id": "380",
    "text": "Мен эми кетсем да армансыз болуп кетейин деген ой менен мындай чыгып,\nбуйдага киргенден кийин Беккулду көздөй салдым. Кой кайтарат экен.\nАлыстан артынан кубалап кетип барам. Ал шаардын аягы менен коюн жайып\nотуруп, бир талаага барып токтоду. Мени жакын барганда көрдү. Ошол жерге\nкоюн токтотуп коюп, барлык өнөрүмдү салып Беккулду буза баштадым. Ушул\nжерден узасак эле көлгө кетип, кулдуктан кутулуп жыргай турган кишиче өз\nкөзүм менен көрүп келгендей кылып, Ысык-Көлдү, Ысык-Көлгө барган элдин\n«жыргап» жатканын жел тийгизбей мактай бердим. Кенен бир чай кайнам\nүгүттөдүм. Ошого чейин Беккулдан бир ооз кеп чыккан жок.\n\nЖедеп айла кетип баратканда:"
  },
  {
    "id": "381",
    "text": "Жедеп айла кетип баратканда:\n\n— Өмүр бою эле ушинтип кулдукта жүргөндү сүйөсүңбү? Кейпиң алдакы.\nЖыргай турган жагыңа барсаң болбойбу! Караколго большевик келип, биз\nөңдөнгөн бечара-карыптарга жардам берип жатат дейт. Сен барбасаң өзүм\nкете берем. Кана, мени ээрчип жүрөсүңбү? — дедим.\n\nБеккулдун бетинен ошондо гана бир кичине муюшкан белги сезилди. Бул\nолжону түшүргөндөн кийин эми мен апалактап шашып ары жакта бир кичине\nказак койчунун жанына барып:\n\f— Сен мына мунун коюн бир пас көздөй тур. Бир кой жоголуп кетиптир, биз\nошону карап келели. Эмгегиң үчүн мына муну ал,— деп белимде кайыш\nкурумду чечип бердим. Жаш бала экен, көндү. Ошол жерден эшекке Беккулду\nмингизип, өзүм куйругунан кармап алыи, сабап жүрүп отурдум. Кетип бара\nжатып улам артыма кылчак-кылчак этем. «Ай, эми биздин ырысыбыз болсо\nбирөө кезикпегей эле» деп алактап барам."
  },
  {
    "id": "382",
    "text": "Ушуну айтып салганымча болбой Ак-Суунун бери четине чыга жаздап калган\nкезде, шаардан чыгып төмөн карай кетип бараткан бир эшекчен бала так\nалдыбыздан кезигип, бизди көрүп токтой калганы! Жүрөк туйлап кетти.\nКармашса бизди койбой турган чоң неме.\n\n— Кайда баратасыңар? — деди.\n\nЖүрөгүмдүн аптыкканын токтотуп, капарымда эчтеме жок кишидей, үнүмдү\nкалыбындай чыгарууга тырышып:\n\n— Бир кой жоготуп ошону издеп баратабыз,— дедим.\n\nТергөөчүм эшегинин мойнун тиктеп, бир аз ойлонгонсуп унчукпай калып\nартынан:\n\n— Ай таң... Силер качып бараткан немесиңер го?! — деди.\n\n— Качып кайда баралы, жарыктык? — дедим. Бактыбыз бар экен, жаңкы неме\nошентип бизди бир\n\nтоп эрмектеп турду да бир кезде:\n\nХы! — деп эшегин моюнга бир салып алып жүрүп кетти. Өлүмгө таяп келген\nбир балакеттен кутулгандай ал жөнөрү менен батышты карай биз да сыздык."
  },
  {
    "id": "383",
    "text": "Эшектин куйругунан алып, баягыдай сабап кетип барам. Бир жерге келгенде,\nкүн ысып тердеп кетип, чапанымды чечип Беккулга өңөртүп койдум. Ошол\nкезде бир дем алып, арт жакты карасам Ак-Суу бүлбүлдөп алда кайда калган.\nКуугунчу көрүнбөйт.\n\nКүн бата Кыргыз-Сайга келдик. «Эми артыбыздан кууп келер бекен деп\nжүрөм».\nXXVIII\n\nШадыкан күзгө жетсек эле көлгө кетебиз деп жүрүчү. Тоодо талап менен\nжашыруун сырды сактап, саргарып мен да ошол күздү күтүп жүргөм. Мына,\nошол саргарып күткөн күз да жетти. Бирок не керек. Шадыкан ошол убадалуу\n\fкүзүндө кайтып токтоп калды. Биздин ырысыбыз чорт кесилип, ала жаздай\nкөксөп келген, тоодой талап бир күн өрт өчкөндөй болду.\n\n— Азыр эл жаман деп угабыз... Көлгө барган кыргыздар ачарчылыктан\nкырылып, орус четинен бырчылдатып өлтүрүп жатат дейт. Аман болсок эл\nоңолгондон кийин барабыз,— деди Шадыкан бир күнү отуруп."
  },
  {
    "id": "384",
    "text": "Ошондо меники акылсыздык, же балалык экенин билбейм, айтор көлдү\nкандай шумдук кылып сайрап жатса да Шадыкандын сөзү көңүлүмө бир\nконбоду. Ишенбеймин «андай болбосо керек» деп өзүмчө жакшылыкка\nжоруймун.\n\nМындан түңүлгөндөн кийин бир күнү талаада жалгыз өзүм музоо кайтарып\nжүрүп, ойлондум да кечинде келип:\n\n— Биз көлгө кетебиз,— дедим күтпөгөн жерден. Мунум орой айтылды. Бирок\nмындан сыпайы сөздүн\n\nкереги да жок эле. Менден бул сөз чыгат деп Шадыкандын мурун оюна да\nкелбесе керек. Кабагынын алды менен инисин бир карап алды да ичип\nотурган аягын жерге коё коюп:\n\n— Эмне дейсиң? — деди менин жанакы сөзүмдү укпай калган немедей.\n\n— Көлгө кетебиз деймин,— дедим. Оттун жанында жаткан бир жарты тезекти\nушалап жатып.\n\n— Ким менен кетесиңер?\n\n— Өзүбүз эле...\n\n— Э, кокуй. Жолдо бирөө силерди серейте чаап кетпейби?\n\n— Чапса кантели, көрөөрбүз!"
  },
  {
    "id": "385",
    "text": "— Э, кокуй. Жолдо бирөө силерди серейте чаап кетпейби?\n\n— Чапса кантели, көрөөрбүз!\n\n— Кой, антип балалык кылба. Көлгө барган киши жыргап кете турган болсо\nбиз деле көрүп турабыз. Азыр заман оюнчук эмес. Анын үстүнө жол билбеген\nжаш баласыңар. Мындай чыкканда бирөө жайлап кетсе, силердин тарпыңар\nкимге табылат? Ойлон...\n\nШадыкан «акыл-насаатты» көп айтты. Бирок канчалык кулагыма куйса да бир\nэм болгон жок. Мен «кетем» дегенден карыш жылбай көшөрүп туруп алдым.\nБирок кеткенде абалыбыз эмне болот, жолду таап бара алабызбы, нече\nкүндүк жер, жолду катар эл болуп отурабы, ач болобузбу, ток болобузбу,\nаман-эсен жетебизби — ушул жактары мага күңүрт эле.\n\fУшундан он чакты күн өтпөй багым ачылып, Кара-колдон келген бир орусту\nтаппасмынбы. Муну мага билдирген Жапарбек деген казак бала болду. Бул\nэкөөбүз мурун тааныш элек. Мен көлгө кетем деп жүргөнүмдү биле турган.\nУшу бир күнү кезигип:"
  },
  {
    "id": "386",
    "text": "— Караколго бир орус кой айдап кеткени жатат. Ошону менен бирге\nкетпейсиңби? — деди. Ойго келбеген жерден мен кубанып кетип:\n\n— Ырас айтасыңбы? — деп кадала түштүм.\n\n— Ырас. Бу жерден үч жүз кой сатып алды. Өзү соодагер экен. Мен да ошого\nжалданып кой айдашып кеткени жатам. Дагы бир жигит алды. Бир жумадан\nбери камынып жаткам. Эми жумушу бүтүп кетүү гана калды. Эртең жөнөйбүз.\nСен кетем десең сүйлөш,— деди.\n\nАярдаганым жок. Ушул кабарды угаар замат, өзүн ээрчитип караколдук киши\nтурган үйгө салып жетип бардым. Ал баягыда Кыргыз-Сайдын опекуну турган\nбир тунукелүү көк үйдө экен. Биз дарбазадан алактап кирип барсак, короодо\nбирөө соконун дөңгөлөгүн чыгарып алып араба жасап жатыптыр. Колунда\nбалкасы бар.\n\n— Жаңкы киши ушул,— деди Жапарбек акырын гана мага угузуп."
  },
  {
    "id": "387",
    "text": "— Жаңкы киши ушул,— деди Жапарбек акырын гана мага угузуп.\n\nАдегенде мунун түспөлүн илгери Кутурган булакта почто тартып туруучу\nМетрей көпөскө окшоттум. Көзү көк таштай, мурду чочконун тумшугундай\nтеңирейген чарчы бойлуу семиз адам. Башына кийгени өзүнүн теңирейген\nмурдуна ылайыкталып жасалгандай, кайкы тумшук кара шапке; бутунда саал\nэскириңкиреп калган жылтылдаган намеркан өтүк. Өзү соодагерликке жедеп\nбышкан, майлуу жердин жытын алыстан сезген, бир шум болсо керек деп\nойлогудай. Сыягына караганда бир ачуулуу неме.\n\nАнча болбогондо мен булардан калып калмак экен-мин. Эртең жүрөрү бышык\nболуп чыкты. Мен өлүмдөн алып кала турган бир зарыл жумушка барган\nнемедей, жумуш кылып жаткан кишинин алдына басып барып, ийилип тура\nкалдым да:\n\n— Кожоюн, менин бир иним экөөбүз сиздин коюңузду Караколго чейин\nайдашып бирге барсак болоор бекен? Тамак өзүбүздөн,— деп калдым."
  },
  {
    "id": "388",
    "text": "Баятан жанына келип турган менин адам экенимди же айбан экенимди\nайырбай турган адам, мен жаңкыдай дегенден кийин эңкейип иш кылып\nжаткан боюнча, мага жат көзү менен бурулуп туурасынан оңурая калды да:\n\n— Жарайт,— деп коюп, кайра иши менен боло берди.\n\fАр нерсе өз тушунда кымбат! «Жарайт» деген жалгыз ооз сөзгө\nкубанганымдан жүрөгүм атып кетти. Ошондонбу же башкаданбы айтор,\nжүрөгүмдүн толкуну басыла электе дагы:\n\n— Каракол нече күндүк жер? — деп керексиз жерден сурап койдум. Бул\nубакта мен кетүүгө ыңтайланып, бир бутумду кайра тартып калган элем.\nКожоюн ошо замат жооп бере койбоду. Мен бир бутумду аттаган боюнча\nжооп күтүп тура калдым. Жаңкы бир топтон кийин башын көтөрүп, менин\nкете элегимди эми көргөн кишиче мага карап алып, кайтып ишине кетип:\n\n— Бир жумада жетебиз,— деди."
  },
  {
    "id": "389",
    "text": "— Бир жумада жетебиз,— деди.\n\nМындан мурун кетүү жөнүндө алда кандай болот деп, сары-санаа болуп\nжүрчү элем. Эми чындап ишке киришмек болдум. Иш чукул. Бул кабарды\nкечикпей үйдөгүлөргө жеткиздим. Атам тааныбаган бирөөнү эш кылып, жерге\nтийбей сүйүнүп жүрөм, Шадыкандар эми бизди кетиштен калды деп жүргөн\nокшойт, аларга бул кабар жайсыз тийип, эми чындап кетериме көздөрү\nжеткендей болду.\n\nОшондо кетсе жолдо өлүп калат деп чыны менен бизди аядыбы же\nкызматыбызга кызыктыбы Шаадыкан — дагы баягыдай асылды, бузду, көлдү\nжамандады, жолдун жан чыдагыс коркунучун айтты, кокус бир жаза тайым\nболуп, ач талаада жайрап кала турганыбызды да эскертип өттү. Койчу эми,\nтоксон алакет жорук. Мен жедеп көнбөй турганыма көзү жеткен соң:\n\n— Эмесе Беккулду таштап өзүң кет. Аны бөөдө өл-түрүп аласың дегенге\nтоктоду.\n\nБу жерге келгенде да мен:\n\n— Кетсек экөөбүз тең кетебиз. Өзүм кетпеймин,— деп кесип айттым."
  },
  {
    "id": "390",
    "text": "Бу жерге келгенде да мен:\n\n— Кетсек экөөбүз тең кетебиз. Өзүм кетпеймин,— деп кесип айттым.\n\nЭртеси болду. Жүрөк алып учуп жүрөт. Соодагер турган короого эки жолу\nсалып барып келдим. Мындай чыкканда кандай күнгө түшөрүм ойдо жок —\nушу жерден эле узап кетсек дегенде көзүм чачырап, мүнөт сайын кыпылдап\nкүтүп жүрөм. Өмүрлүк тагдырым жалгыз ушул сапар менен чечилчүдөй\nкөрүнөт.\n\nАкыркы барганымда үч жүз ирикти короого камап, санап соконун\nдөңгөлөгүнөн жасаган кичине арабасын жабдып, жолго чыга тургандай\nкамынып жатышкан экен. Жалданган эки казак бала, бир жактан бөлкө\nташып келип, капка салып жатышат. Бөлкө көтөрүп менин жанымдан өтүп\nбара жатып Жапарбек:\n\n— Азыр жөнөгөн жатабыз,— деп кетти.\n\fИштин чукул калганына көзүм жетип, ошо жерден кайра Беккулду көздөй\nжөнөйүн дегенимче болбой, жаңкы кожоюнубуз мени да бөлкө ташыганга\nжумшады. Жөнүмдү айттым эле:\n\n— Анан барасың,— дегендей кылды."
  },
  {
    "id": "391",
    "text": "— Анан барасың,— дегендей кылды.\n\nБөлкөгө кетип бара жатып: «Беккул менен сенин жумушуң жок ээ» деп ойлоп\nалдым. Барып кайтканымча кокус үлгүрбөй каламбы деп кыпылдап жүрөм.\nЧукул жерден жөнөп калса, сен иниңди алып келгиче тура турайын деп ошол\nмени күтүп турмак беле!\n\nБөлкөнү тез ташышып жиберип, буйдалбай кайра Беккулду карай\nзымырадым. Ал шаардын четинде музоо кайтарып жүргөн. Жакын болучу. Өзү\nда алыс кетпептир. Эртең менен үйдөн чыгып бара жатканда алыс кетпе деп\nайтып койгом. Музоолорду бир аңызга таштап коюп, көйнөгүн алдына жайып\nсалып ырсыйып, битин карап отуруптур. Куураган маяны шуудуратып жетип\nбарып ашыгып мен:\n\n— Жүр, кетмек болдук! — деп ээрчитип алып, үйдү карай жүрдүм. Үй болучу,\nэгин алынып болгондон кийин шаардын аягына келип конгонбуз. Биз\nбарганда Жапаркулдан башканын баары үйдө экен. Бара сала мен:"
  },
  {
    "id": "392",
    "text": "— Тигилер жөнөп жатат. Биз эми кетели,— дедим. Эми бир жаңсыл боло\nтурганыбызга көздөрү жет-\n\nкендей болду. Шадыкан:\n\n— Айткан тилге көнбөй балалык кылдыңар. Жол тартып бара жатып, кийин\nжаза тайым бирдеме болуп калсаңар «атаңдын көрү баякынын айтканы\nкелди» деп, бир өкүнөрсүңөр. Жаныңарда жалгыз тыйын каражат жок.\nКетсеңер ана, бир аяктай буудай куурутуп койдум. Ошону азык кылып, эптеп\nкетерсиңер. Андан башка берели десек колубузда жок,— деди да катынына\nкарап: — Жаңкыны алып бер,— деди.\n\nЖийдекан ордунан туруп, чыгдан жактан куудурап, катып калган бир кичине\nжаман чаначты алып, мага берип жатып:\n\n— Ээленип алган немелерди эмне кыласың? Тим кой, бара берсин. Өз убалы\nөзүнө...— деп коюп, кайра басып челектен жарма куйду. Чаначтын түбүндө\nбөлтөйгөн бирдеме жүрөт. Оозу бир кара шоона менен буулган. Биздин азык\nушул болсо керек!\n\nЖийдекан жарма куюп бизге сунганы жатканда Шадыкан:"
  },
  {
    "id": "393",
    "text": "Жийдекан жарма куюп бизге сунганы жатканда Шадыкан:\n\n— Талкан чалып бер. Бир жолу тоюп алышсын. Мындан кеткен соң эми\nбуларга ким берер дейсиң,— деди.\n\fАкыркы жарманы ичип, эми туруп бара жатканыбызда:\n\n— Бутуңарга да бирдеме илип албай кеттиңер. Жыңайлак, ташыркайсыңар го.\nБаргыла эми бечаралар. Жолуңар болсун...— деди Шадыкан, биздин тула\nбоюбузду түгөл карап алып.\n\n— Эчтеме эмес. Жетербиз. Кошкула! —дедим да, мен Беккулду ээрчитип\nжүрүп кеттим.\n\nЖаңкылар жөнөп калган экен, чаң буркурап калды. Биз кошулуп, эки казак\nбала — төртөөбүз каптаган көп кой менен батышты карай сапырылып жүрүп\nбердик. Жалгыз атын кичине арабасына кошуп алып, кожоюн өзү илгери\nкетиптир. Алардын азык-түлүгү арабада. Көп койдун туягы менен чаң\nкөтөрүлүп кетти."
  },
  {
    "id": "394",
    "text": "Бир кезде шаардын четине чыгып, жазылган сары талаага түштүк. Батыш\nжак өрттөй кызарып, күн кыл-кылдап батып бараткан. Те береги маңдайда\nалыстан булдураган кара тоонун чокусунда чокмороктоп турган топ ак\nбулутка күндүн нуру чагылышып, жер-дүйнө мемиреп, алда кандай бир\nбелгисиз жорук таасирлентип турду. Асман жарык. Акырын гана бир калыпта\nсыйпап өтүп турган сүйкүмдүү жел бар. Тура түшүп, жаңкы кара тоонун\nалдынан дүкүйгөн бир чоң кара бак көрүндү. Күндөгү көргөнүңдөй эмес! Мага\nбаары кошул-ташыл болуп келип, таасирлентип, жүрөгүмдү козгоп жиберди.\nОшондо мен нечен жылдар чиритип жаткан туткундук-тан жаңы бошоп,\nалдымда бир зор кубаныч тургандай, карыпчылыкта кетип баратканымды\nунутуп жиберип, сайран талаада бардык үнүмө салып, озондоп коё берип-\nмин. Эх! Чиркин өмүр..."
  },
  {
    "id": "395",
    "text": "Бүгүн түнү менен жүрүп, эл жатар убакта Чочоной деген бир жерге келдик.\nКожоюнубуз мурун келип, атын отко коюп салып, бизди күтүп турган экен.\nБиз жакындай берген кезде, алдыбыздан утурлап келип:\n\n— Ушул жерге токтоткула! — деди."
  },
  {
    "id": "396",
    "text": "Койлорду туш-тушунан чыгып, ийрип жибердик. Ушунда түнөй турган. Койлор\nжуушап калган кезде, Беккул экөөбүз бери жакта калып, кожоюн эки малайын\nээрчитип алып, арабасын көздөй кетти. Араба бизден обочо болучу. Бир\nубакта колдоруна бир-бир кесим нанын кармап алып, экөө тең кайра келди.\nТүн караңгы. Анда-санда бирдемелерди күңкүлдөшүп коюп, төртөөбүз бир\nжерде отурабыз. Жаныбызда мемиреп жаткан койлордон бөлөк айланабыздан\nэчтеме билинбейт. Тегерек тынч. Караңгыда келип, бу жердин кандай экенин\nда байкабадык. Бизге жакын жерден шылдырап бир арык агып жаткандай\nболот. Түнөргөн тоолор, терең кашаттар...\n\fАлдыбызда тигилердин нан жеп жатканын көрүп, эликтегендей бир убакта\nмен чаначымдын оозун чечип, буудайдан Беккулга бир уучтап берип, өзүм да\nөлчөгөндөй кылып, ошонун көптүгүндө уучтап алдым да, чаначты такымыма\nкысып койдум. Ошол убакта «булар бая-тан бизди беришет деп турган го»"
  },
  {
    "id": "397",
    "text": "кысып койдум. Ошол убакта «булар бая-тан бизди беришет деп турган го»\nдеп ойлогон немедей, Жапарбектин жанындагы жигит бизге карай:"
  },
  {
    "id": "398",
    "text": "— Өздериң көрүп турсыңдар гой. Сендерге берейик десек өзимиз аш калгалы\nтурмыз. Бизге бергени мына,— деп колунда күңүрттөгөн бирдемени көрсөттү.\n\nАнын өлчөмү канча экенин караңгыда ажырата албай калдым.\n\n— Кыргызың бир неңке берген жокпу? — деди жаңкынын артынан.\n\n— Колунда жок болсо эмне кылсын? Бир аяк буудай кууруп берди.\n\nТокочун чайнап кетип, унчукпай калып, бир аздан кийин дагы:\n\n— Эгер жериңе барган кыргыздарды али өлтүрүп жатса кайтесиндер? — деди.\n\n— Бизди эмне кылдың деп өлтүрөт?\n\n— Сүйтсе да аныгын билмей чыккансындар гой,— деди бизге өзү бир камсыз\nболуп бара жаткан кишидей.\n\nБул сөз мени бир ойго калтырып салгандай болду. Ошентсе да:\n\n— Мейли, бара көрөрбүз! — деп кенебеген киши болуп койдум.\n\nБиз ушинтип отурсак, бир убакта жогору жактан өзү көрүнбөй кожоюнубуздун\nүнү чыгат. Бирдеме деп, бапылдап, сөгүп жүрөбү."
  },
  {
    "id": "399",
    "text": "Бизди чакырат. Карасак аты бошонуп алып, карматпай жүрүптүр. Жабыла\nжүгүрүп, туш-тушунан чыктык. Бир сапар камап алып, кармай турган болуп\nкелгенде ортобузду жарып, чыгып кетти. Ушул ат качып кетсе бүгүн акыр\nзаман орночудай жаныбыз калбай безилдеп кууп жүрөбүз. Мен бир жерге\nжүгүрүп бара жатып, арыкка бутумду салып алдым.\n\nОшентип жүрүп, аны көптөн кийин кармабадыкпы... Кожоюн аттын тизгинин\nсилкип, сөгүп, арабасына алып кетти. Биз өз жайыбызга кайттык.\n\nТөртөөбүз тең каршы-терши болуп, баягыдай отурабыз. Бир-бирибизге лам\nдеп сөз катышпай, жымжырттык жайлап алды."
  },
  {
    "id": "400",
    "text": "Коркунучтуу түш көрүп жаткандай кара түндө отуруп, мен бир кезде терең\nойго кеттим. «Ийе, ал күндөр алыс калды. Бир заманда алты канат үйдү\nкаптаган 14 бүлө бар элек. Алар бу күндө кайда? Арып, азып кырыла турган\n\fболгондо жан айласы үчүн жалгыз уйга сатылып, Кулжада бир кызайдын\nколунда Чүкөй эжем калды. Алда кайда бир дуңгандын жеринде томпоюп,\nБекдайырдын жалгыз молосу калды. Элебес, Бейшемби, Токмолдо,\nБурмакелер өлдү. Алардан калгандан кийин, жалгыз баласын колтуктап алып,\nтөркүнүн издеп, Жанымжан кетти. Кайда кеткени дайынсыз болуп Бечел\nжоголду. Ырайымсыз бирөөнүн колунда туткун болуп, тирүүлей көзүн\nжалдыратып Эшбай менен Ашымкан калды. Мына ошончо каптаган бүлөдөн\nөлгөнү — өлүп, тирүүсү тирүүлөй калып отуруп, бүгүн шодоюп Беккул экөөбүз\nгана кайтып барабыз. Бечара кыргыз не көрбөдү! Өлүгү көрүнгөн жерде\nкөмүлбөй, ит менен кушка той болду. А шум дүйнө! Залим падыша болбосо"
  },
  {
    "id": "401",
    "text": "көмүлбөй, ит менен кушка той болду. А шум дүйнө! Залим падыша болбосо\nбиз ушуну көрөт белек...»"
  },
  {
    "id": "402",
    "text": "Ушинтип элсиз талаа, кара түндө жалгыз оңшуюп отуруп алып, калың ой\nтермеп көпкө бошотпой жатты. Жолдошторум уктап калыптыр... Мен да\nчарчагам, уйкуга кеттим...\n\nБир кезде:\n\n— Тургула, жөнөп жатабыз — деген бир үн чыкты. Көзүмдү ачсам али таң\nбелгиси жок. Чыйрыгып калыпмын. Кожоюнубуз арабасын чегип койгон. Мен\nшашып Беккулду ойготтум. Ал кардуу бороондо келип тыгылган күчүктөй, эки\nколун бир-биринин чыканагына чейин жиберип, түйүнчөктөй болуп, менин\nжаныма бүрүшүп калыптыр. Түнү бою дирилдеп чыкса керек.\n\nБиз койду айдап эки чакырымдай жол басканда таң атты. Көптөн кийин бир\nкуба жолдон ашып Сайга кирдик.\nXXIX"
  },
  {
    "id": "403",
    "text": "Кыргыз-Сайдан чыкканыбызга бүгүн үч күн. Сүмбө, Темиркенти, Ачталаа\nдеген жерлер алда качан артта калган. Бүгүн береги бир белди эңкейип\nжүрүп келебиз. Түнү бою жол жүргөндүкүбү, жаның жер тартып уйкуң келет,\nбаягы биздин бир аяк буудай бүткөн. Карын ач. Беккул койдун аяңынан калып\nкийин жакта жүрбөй келет. Анын аяңына салып, айдап келе жаткан койду\nтоктотчу ким? Жапарбек кезек-кезек сары талааны кезеп ырдап коёт. Бул\nменден бир-эки жаш чамасында улуураак эле. Денеси болук, ирмебей караган\nкурч көзү бар, дордок бет кара тору бала. Үстүндө чолтойгон бир эски кара\nдүжүркеси бар. Кийин, сыр алышкандан кийин билсем бу да көптү көрүп,\nкыйынчылыкка жедеп бышкан бир шордуу. Башына кандай каран күн тууса да\nбир кайышпай турган жылаңач баатыр, тобокелчил неме. Өзүнүн жүрбөгөн\nжери жок. Илгери Караколго келип кыргыз арасында да болуптур. Кыргызча"
  },
  {
    "id": "404",
    "text": "жери жок. Илгери Караколго келип кыргыз арасында да болуптур. Кыргызча\nшакылдап сүйлөп кетсе тааныбайсың. Ырды да келиштирет. Ушул келе\nжаткан жолубуздун ой-чуңкурунан өйдө билет экен. Кээ бир жерлерде курсак\nачып, анын үстүнө келечек күнүбүз алда кандай болоор экен деп ойлоп,\n\fэңсебиз түшүп, жүрбөй келе жатканда ушу бир уккулуктуу кылып ырдап,\nкөңүлүбүздү көтөрүп таштаар эле. Үнү ошондой сонун!"
  },
  {
    "id": "405",
    "text": "Ошондо Жапарбек менен бир жума гана жолдош болдук го. Бирок ошонун\nэлеси бүгүн да көз алдымдан кетпейт.\n\nБерки жигит андай эмес. Төртөөбүздүн улуубуз да, чоңубуз да ошол. Өзү\nсөлдөйгөн, узун бойлуу, көзү жашык, жүүнү бош гана жыйырма курактарда\nпыштайган сары жигит. Анда-санда сурап калган сөзгө жооп бербесе, көп\nунчукпайт. Сөзгө жок. Узак жол баскан күндөрдө, бул элден мурда жашып,\nшайманы кетип калаар эле. Баарыбыздын эрмегибиз да көңүл көтөрүүчүбүз\nда Жапарбек. Бул жалгыз ыр эмес жолдо катар жомок айтып, аңгемеден\nаңгемеге салып, өзүнүн башынан өткөргөн окуяларын сүйлөп, бир зериктирчү\nэмес."
  },
  {
    "id": "406",
    "text": "Жүрүп келебиз. Таң атып келе жаткан. Ушул убакта мен баягы жүрбөй келе\nжаткан Беккул көрүнөбү деп, артыма караганымча болбой, куйругун\nбулактатып, сайдан жогору карай салып чыгып келе жаткан бир карышкыр\nкөрүндү. Карышкыр көрдүбү, жокпу айтор, туура Беккулдун тушунан чыкты.\nОшондо жүрбөгөнүн көрөйүн, мен айкырып калганымда Беккул карышкырды\nкөрө коюп, жакын калган жалаңкычтан качкандай, жанын таштап бизди\nкарай бир безилдеп келет дейсиң... мен да жүгүрүп барам. Беркилер да\nкыйкырык салды. Ошол кезде Беккул мага жакындап калган. Карышкыр\nалактап карап коюп, өтө чаап кетти. Беккул аман калды. Экөөбүз кошулуп\nкайра жүрдүк. Бир ажалдан калганга кубанып келе жатып:\n\n«Эгер жаңкы жерде карышкыр Беккулду жарып салса айлабыз эмне болоор\nэле» — деп ойлоп келем."
  },
  {
    "id": "407",
    "text": "«Эгер жаңкы жерде карышкыр Беккулду жарып салса айлабыз эмне болоор\nэле» — деп ойлоп келем.\n\nТүш ченде бир сайга кирип, бешимге чейин жаттык да, бул жерден\nжөнөгөндөн кийин күн баткыча жүрдүк. Сайдан-сайга, белден-белге чыктык,\nнечен сууларды кечтик. Кеч бешимде бир белге чыгып, төмөн карай эңиш-теп\nкеттик. Ошо кезде Жапарбек баягысындай зоңкулдап кетип бара жатып,\nтоктой калып:\n\n— Тетиги жаркыраган Кеген суусу,— деп койду да кайтып безелентип ырдап\nкетти."
  },
  {
    "id": "408",
    "text": "— Тетиги жаркыраган Кеген суусу,— деп койду да кайтып безелентип ырдап\nкетти.\n\nКыргыз-Сайдан чыккандан бери мындай жерди көрбөгөн сыяктуубуз! Жаңкы\nбелге чыга түшкөндө нечен жылкы капаздан жарыкты жаңы көргөндөй, көңүл\nачыла түштү. Айланасы «айчылык» келген эни-чени жок бир мелтиреген сары\nталаа!.. Ушул талаанын так ортосу менен акырын сызылып агып жаткан бир\nчоң өзөн бар. Бир аз бара түшкөн соң дагы Жапарбек:\n\f— Көрдүңөрбү, тетиги Кегендин сарайы. Бүгүн балким ошондо коноорбуз...\nорус жете жаздап калса керек,— деди."
  },
  {
    "id": "409",
    "text": "Алыстан чыбырала болуп бир көпүрө керүндү. Көпүрөнүн бери түбүндө\nжаркыраган бир жалгыз аяк үй турат. Биз эңиштеп жүрүп келебиз. Ой жер\nэкен, сарай-чыга али чендеген жокпуз. Ошентсе да береги алдыбызда\nжазылып жаткан таасирдүү сары талаа, кызыл-кочкул болуп, батып бараткан\nалтын күн, кыбыла жактан сылап соккон салкын жел, Жапарбектин сары\nталааны безентип, келе жаткан бирде кайраттуу, бирде армандуу, зар-дуу\nобону — баары келип менин көңүлүмдү толкутуп жиберди. Жапарбек көбүнчө\nкыргызча ырдайт.\n\nО-й-ой,\n\nТери тондун ичинде,\n\nТердесин жигит өлбөсүн.\n\nБирине-бирин жем кылып,\n\nНе жараткан пендесин...\n\nМунун кээ бири кайрат бергендей болот да, эми бири арманыңды айтып\nжаткандай болот. Жапарбек зарлатып ырдап кеткенде, экөөбүздүн\nарманыбыз бир сыяктуу болуп көрүнөт.\n\nБара түшүп дагы:\n\nАк эрмен куурай ойдо бар,\n\nАк дөнөн ирик койдо бар,\n\nАлдында күткөн багы жок,\n\nМендей бир шордуу кайда бар."
  },
  {
    "id": "410",
    "text": "Ак дөнөн ирик койдо бар,\n\nАлдында күткөн багы жок,\n\nМендей бир шордуу кайда бар.\n\n— деп кетет.\n\nМунун башкы эки жолу мага керексиз сыяктанат.\n\nБиз жакындай бергенде, баягы сарайчыңын жанынан шоңшоюп, дагы бир-эки\nбоз үй көрүндү. Сарайга күүгүм кирип келдик. Кожоюнубуз эбак жетип алып,\nжайланып отурган экен. Биз барганда тышка чыгып келип, сарайга кийиргиле\nдегендей колу менен дарбазаны шилтеди. Ай-дап кирдик.\n\fКойлорду жайлап болгондон кийин, кожоюн малайларын тамак ичкиле деп\nсарайчынын үйүн карай ээрчитип кетип, Беккул экөөбүз бери жакта калдык.\nАзыгыбыз жок. Кыргыз-Сайдан алып чыккан бир аяк буудайдан бир тоголок\nкалган эмес. Тигилердин кожоюнунан деги кайыр жок. Кечээ күнү бир жерде\nконуп отуруп, нан сурасам бербей койгон."
  },
  {
    "id": "411",
    "text": "Алардан калган соң, мен Беккулду ээрчитип алып сарайчынын жанында бир\nказактын үйүнө кирдим. Төрт-беш киши отурат. Биз кирип барганда\nмаңырайып карап калышты. Үй-ичине караганда бир жардыныкы. Казан-аяк\nжагында бир эрди шалпайган, жыртак көз катын отурган. Үйдүн аялы болсо\nкерек деп ойлодум. Төр жакта бир-эки эркек отурат. Мен үйдүн ээси бул\nэкөөнүн кайсысы экенин ажырата албай жатам. Биздин жөнүбүздү сурашты.\nМен сүйлөп отурган тилим казакча. Бая келгенде казакмын деп койгом. Казак\nэмес уйгур-чага да башынан устамын, алардын тили менен сүйлөп кеткенде\nмени башка деп билчү эмес. Уйгурча накча да (ыр) зуулдатам.\n\nМен үйдүн ээси деп отурган катын бир кезде:\n\n— Кай уруудан боласыңдар, карактарым? —деп калды, Беккул экөөбүздү\nалмак-салмак карап. Ошол замат буйдалбай:\n\n— Коңыр бөрик боламыз,— деп Жанымжандын төр-күн уруусун айта салдым."
  },
  {
    "id": "412",
    "text": "— Коңыр бөрик боламыз,— деп Жанымжандын төр-күн уруусун айта салдым.\n\nӨзүм башында казакмын деп айтаарын айтып коюп, артынан өкүнүп калдым.\nЭми Коңур бөрүктүн ар жагын сурап, тамтыгым чыкпагай эле деп, кыпылдап\nотурам. Булардын ичиндеги урууларын жиликтеп сурап калчу болсо бирин\nайтып берер чамам жок эле."
  },
  {
    "id": "413",
    "text": "Бирок менин багым жеңди, сураган жок. Эс ала түштүм. Муну коюп экинчи\nсөзгө көчтүк. Бир кезде биздин качан жетим калгандыгыбыз, кимдердин\nколуна түшкөндүгүбүз, кайда тентип баргандыгыбыз, акыр аягында кай\nжерден чыгып келе жаткандыгыбыз жөнүнөн сурап калышты. Бул менин\nжаныма жага түштү. Бирөөнүн алдында отуруп, өзүмдүн баштан өткөргөн\nтарыхымды сайрап берүүгө калганда бир өнөрүм бар эле. Буйдалганым жок.\nДаяр турган өнөрдү тартынбай салдым. Бирок мен бу жолу өз башымдан\nкечирген өмүрүмдөн башка, жанымдан жалгыз ооз сөз кошконум жок.\nАнткени, башымдан өткөн күндөрдүн өзүн дурус айтып жеткиргенде да,\nбирөөнүн жанына тиер таасири бар эле. Байкап отурам. Өзүм эс тарткандан\nберки өмүрүмдө көргөн кайырчылык күндөрүмдү төгүлтүп сайрап жатканымда\nугуучуларым менин артымдан ээрчип, окуяларыма аралашып, көп жерлерде\nжан тартып, мени аяп отургандай көрүнүп турду. Не бир кыйын жерлерге"
  },
  {
    "id": "414",
    "text": "жан тартып, мени аяп отургандай көрүнүп турду. Не бир кыйын жерлерге\nкелгенде «эми кантээр экен» деп кыйпылдап отургандай болду. Алардын\nтүсүнө карап мен көздөгөн оюмду жеткирип айтып жатканымды байкадым.\n\fБир кезде сөзүмдү бүтүп, карасам баятан бери менин окуяма карай түсү миң\nөзгөрүп, эки көзүн менден албай коломтонун жанында кычкачын таянып,\nэрип калган үйдүн аялы, оор түштөн ойгонуп кеткендей, селт этип башын\nкөтөрүп алды да:"
  },
  {
    "id": "415",
    "text": "— Эх! Дүниеси да курысынчы! — деди.\n\nКачан да болсо аял боорукер келет.\n\nУшинтип бул үйдүн бүгүн эрмеги биз болдук. Бир кезде тамак ичиш ирети\nкелди. Үйдүн аялы бизге көжө куюп берип жатса:\n\n— Тойгызып жибер, бейшараларды, булардын кайыры тиеди,— деди төр\nжакта отурган бирөө.\n\n— Айтор, эртең шашкеге чейин муңбай турганбыз. Жатарга келгенде жай\nмындай болбой калды. Үйдүн\n\nаялы төшөк салып жатып, бир кезде биз эсине түшө калгандай:\n\n— Карактарым, сендерге бул үйдөн орун артадын эмес. Ане бир үйдүн адамы\nжок, сонда барып көрүңдөр,— деди.\n\nОшондой орун жогун өзүбүз да көрүп турабыз. Үй тар, адам көп. Мына мында\nбиздин багыбызга кайчы келгендей апсыйып, четтен келген дагы бир-эки\nнемелер отурат. Үй ээси жаңкыдай деген соң эмне дейбиз, кардыбыз\nбөрсөйгөнгө канаат кылып, жылып жүрө бердик."
  },
  {
    "id": "416",
    "text": "Тышка чыксак биздин кейпибизди кийип ары жак-тан Жапарбек келе\nжатыптыр. Анын да чолок түжиркесинен башка түгү жок. Эмине ой менен\nкеле жатканын биле коюп мен:\n\n— Мында орун жок экен. Тетиги үйгө баралы,— дедим.\n\nАйткан үйгө барсак, түндүгүн тартып жатып алыптыр. Кирип барып, үчөөбүз\nтең босогого селдейип тура калдык эле:\n\n— Сендер ким? — деди бир аял.\n\nЖайыбызды айттык. Бүгүн мындан башка конор жер жогун далилдеп, бүгүнчө\nтүнөп кетели дегенди сыпайы сөз менен келтирип «аке, жаке» дегенге чейин\nбардык. Жок, аял биздин тилегибизге каршы турду. Ага Жапарбек жооп\nкайтарды. Ал жатпа дейт, биз жатабыз дейбиз. Аял төшөгүндө, биз босогодо\nтуруп алып, караңгыда бир-бирибизди көрүшпөй айтышып турабыз. Мен\nаялдын сөзүнө карап, бул үйдүн эркеги жок болсо керек деп чамаладым.\nАйтыш али баягыдай.\n\fБир кезде мен:\n\n— Жеңеше, бизден кашмаңыз. Ештемеңди алмаймыз. Бүгинше түнеп\nкетейик,— дедим."
  },
  {
    "id": "417",
    "text": "— Жеңеше, бизден кашмаңыз. Ештемеңди алмаймыз. Бүгинше түнеп\nкетейик,— дедим.\n\nБиздин кайтпай турган ырайыбызды көрдүбү айтор, мен ушундай дегенден\nкийин баятан такылдап турган каршыбыз «эмесе мейлиңер» деген немедей\nунчукпай калды. Аялдын бул түрүн сезгенден кийин эми биз да унчукпай\nкалып, коломтонун тегерегинен орун издей баштадык. Караңгыда\nкайсыныбыз кандай жерге жатып калганыбыз өзүбүзгө гана маалым. Мен\nбашымды койгон жерди сыйпалап көрсөм, апкыты жантыйган бир жаман\nкепич урунду. Аны көрбөсөм да «көп кийилген кепичсиң го» дедим ичимден.\nБир убакта:\n\n— Өй, турыңдар! — деп түрткүлөп, бирөө бизди ойготуп жүрөт. Жапарбектин\nжолдошу. Таң атканын ошондо гана бир билдик. Үйдүн ээси биз туруп\nкеткенибизди туйдубу, жокпу. Тышка чыксак жердин баары боз кыроо."
  },
  {
    "id": "418",
    "text": "Койду айдап, бир аз ары баргандан кийин, карасак Беккулдун бети-башынын\nбаары көө. Түндө казандын жанына жатканбы. Ошого чейин өзү билбейт.\nXXX"
  },
  {
    "id": "419",
    "text": "Кеген менен Каркыранын аралыгында бир мелтире-ген жазыкта жүрүп\nкелебиз. Жапарбек баягысындай зарлатып кезек-кезек жиберип коёт. Коңур\nкүз. Биз келген жакты көздөй бирин-серин жолоочулар өтүп турат. Көбү\nдуңган менен кытай сыяктуу Баягы заманда Үрүмчү, Турпан, Кулжа дебей\nтуш-туштан кыялап, Караколго келип, апийим айдап, артынып-тартынып\nалып, күзүндө кайтар эле. Мынабу өтүп жаткандарды көрүп, ошол эриксиз\nэсиме түшөт. Берегинде бирөө куржунун салпайтып, артынып алыптыр.\nБалким ушу неме да биз Көлдү көксөп бараткандай, Үрүмчү, Кулжага жетсем\nдеп, эки көзү чачырап бараткан неме болор. Ар кимдин тилеги өзүнө чоң.\nБирок береги бараткандар менен биз-дин айырма көп. Алар болсо бүтүн\nКулжа, Турпанды чардап, дүнүйөнү көбөйтөм деп ач көзүн кадап жүргөн\nнемелердир. Бирөөнүн канын ичип, маңдайына бүткөн дүнүйөсүн тартып\nалып, кетип бараткан бир жайылдын жогуна кимдин көзү жетет... Өмүрдө"
  },
  {
    "id": "420",
    "text": "алып, кетип бараткан бир жайылдын жогуна кимдин көзү жетет... Өмүрдө\nнелер болбойт? Ушулардын ичинде мындайлар болгон да чыгар."
  },
  {
    "id": "421",
    "text": "Ал бизчи? Такыр андай эмеспиз. Биздин дартыбыз, жүз жыл уктаса булардын\nтүшүнө кирбейт.\n\nТүшкө жакын убакыт бир кырга чыга бергенибиз-де Каркыра көрүндү.\nБаягыда казак, кыргыздын байлары өзбек, ногойдун соодагерлери дуулап\nтурган жармаңке ушул! Ушундан тартып, тааныш жердин чети көрүнө\nбаштады. Көзүнө алда немедей жылуу көрүнүп, көңүлгө бир белгисиз кубаныч\nкирип, жүрөгүң булкат. Бирок ал кездегидей желекти желбиретип, асманга\n\fкөтөрүп таш-тап, мал-жан дебей сансыз тараптан чоргодой куюлуп,\nбыдылдап, жайнап жатчу жармаңке жок. Бу күндө элинин баары чабылып\nшаарын өрттөп, жылас болгон курттай, жымжырт тартып, кур орду гана\nтурат. Жалгыз кыдыр эткен жан жок."
  },
  {
    "id": "422",
    "text": "Буга менин кабыргам кайышып отурган жок. Ал кездеги Каркыра жүз\nчабылганы бир тыйын. Ал убакта байлар, соодагерлер калааны кан сасытып,\nбирөөнүн тегин эмгегинен чардап жатканда биз өңдөгөн томаяк-тар жалгыз\nэчкини аркандап коюп, көк кылаңгыр сүт ичип отурчубуз. Ал заман жүз\nчабылсын! Жалгыз гана ошондогу көп эле өлүп, кырылып, жолдо калып\nотуруп, аягында биз эле калганбыз, көчтөн адашкан күчүктөй сербейип,\nбереги бир жерде жалгыз экөөбүз келе жат-канга арман кылам...\n\nБир убакта Каркыранын суусуна келдик. Койлор суудан кечпей бир топ\nубараланды. Бир кайкы мүйүз, чоң эркеч бар эле. Ошону Жапарбек:\n\n— Башта! — деп таш менен эки жолу атты. Эркеч сууга кирүүчүдөй болуп,\nжакшы эле качырып барат да кайра тартат."
  },
  {
    "id": "423",
    "text": "Ошенткенде Жапарбек экөөбүз аны кармап алып, күркүрөп жаткан сууга\nкелип уруп жибердик эле, кулачтап алып жөнөдү. Баятан батынбай турган\nкойлор, муну көргөн соң, кутулбай турганына көзү жеткендей, четинен\nкүрүлдөп, сууга кирди. Койлор аркы өйүзгө чыгып болгон кезде, биз\nшымыбызды жоон санга чейин түрүп салып, төмөн жактан сайроолоп кирдик.\nБеккул шымын чечип колуна кармап алды.\n\nБиз Каркыранын өзүн баспай, батыш жагындагы бир адырды кыркып келебиз.\nБир мезгилде алыстан бүлбүлдөп «Эки-Кошкон» деген дөбө көрүндү. Бул\nКаркырадан бир топ бери. Ушунун бери жагы менен кыйгап өттүк. Иңир\nкирип калган. Жер караңгылаган сайын Эки-Кошкон күңүрттөп кийин кала\nберди."
  },
  {
    "id": "424",
    "text": "Түн кире Кутурган булакка келип, бир талаада кондук. Күздүн түнү суук.\nОшондуктан жакын ченде бир топ чөмөлө чөптөрдөн ташып алып, таң аткыча\nкирпик какпай, от жагып чыктык. Таң атмагы бир азап болорбу. Беккул,\nЖапарбек, мен үчөөбүз кылчылдай баштадык. Киймибиз жука. Тегеректей\nтартып алып, отту улам бирибиз кезек менен жагып отурабыз. Айлана\nтыптынч. Мынабу жогору жактагы карарган, терең сайдан жылтылдап бир от\nчыгат. Бу жерде кыргыздын айылы кай-дан болсун деп ойлойсуң. Алда кандай\nбирөө караңгы түндү калтыратып, арманын айтып, акырын гана зың-кылдап,\nулам алыстап, узап бараткандай болот."
  },
  {
    "id": "425",
    "text": "Менин кезегимде от жагып отуруп, үргүлөп кетсем керек, маңдайымда\nкактанып отурган кожоюнубуз бир кезде:\n\f— Ач көзүңдү, доңуз! — дегенди айтып, баркылдап, сөгүп келип менин\nколумдагы көсөөнү жулуп алып, өзүмдү башка бир салды. Муну көрүп,\nберкилердин көзү чайыттай ачыла түштү. Жаман түштөн чочуп ойгонгондой\nболдум. Ичимден тандап туруп жаман сөздөрдөн каргыш айттым да,\nмилдетимди аткарууга камын-дым...\n\nАтасынын көрү, ушинтип отуруп, бу түндү да баш-тан кечирдик.\n\nЭртеси бу жерден жайыраак жөнөп, күн шашкеге көтөрүлгөн кезде Түптүн\nсуусуна жеттик. Мына, Кызыл-Кыя жакын. Ой чуңкурунан өйдө текши көрүнүп\nтурат. Мынабу эки жолдун айрылышы бири Караколго кетет да, экинчиси\nТүптүн суусун бойлоп Сарытологой, Кең-Суу, Чоң-Ташты карай кетет. Эми\nБеккул экөөбүз ушул соңку жолго түшөбүз. Жапарбек менен өмүрлүк\nкоштошуп кала турган жерге да келдик, кожоюн илгери кетип калган."
  },
  {
    "id": "426",
    "text": "Баягы Түптүн көпүрөсүнө келе бергенде:\n\n— Эми биз ушу жерден бөлүнүп кетебиз. Кош, эмесе! — дедим мен\nЖапарбекке жакын барып.\n\nАл биздин айрылышыбызды кыйбай, ичи ооруп тургандай муңайып туруп, кол\nкармашып:\n\n— Баргыла. Багыңар ачылсын!..— деди да, койдун артынан токтобой жүгүрүп\nкетти. Биз өз жолубузга салдык.\n\nУшу жерге келгенде нелер эске түшпөдү! Баягы үр-күндө күлүн асманга\nчыгарып өрттөп кеткен Василий, Башариндин үйлөрү кайра туруп калыптыр.\nБирок көзгө басар жалгыз боз үй жок. Түшүңдөгүдөй! «Илгери бир заманда\nэлин түгөл чаап алып, журтун жылас кылып кетиптир...» деген жомоктун\nөзү!..\n\nБир аз төмөн жүргөн соң, Василийдин үйүнүн жаны-нан бир боз үй көрүндү.\nНе болсо да бара кетелик дедик. Жолубуз да ушул жакта. Буралган апыз."
  },
  {
    "id": "427",
    "text": "Бир кезде жаңкы боз үйгө келдик. Тышта киши көрүнгөн жок. Кирип барсак\nбир-эки катын отурат. Эркек адам жок. Бири кырктарда деп айтарлык, бетине\nкалың бырыш кирип калган, сүйрү жаак, кара сур катын. Экинчиси мындан\nжаш, көзү тостойгон бирдеме. Он бир, он эки жаштарда дагы бир кичине кыз\nжүрөт. Бая биз кирип барганда булардын эч кимиси лам деп ооз ачпайт, таң\nкалган немедей бир топко чейин бизди тиктеп, аңырайып калышты.\nЖашыраагы чыгдан жакта бирдеме кылып жүрүп, биз барганда коё койду.\nБеркиниси жүктүн бурчунда бир эскини жамап отуруптур. Сол колу менен\nжыртыкка туташтырып, жамаачысын кыйып кармаган бойдон али биз келгени\nбир ийне сайган жок. Алдында бир кендир ычкыры бар, жүндүү, тери шым\n\fжатат. Отурдук. Көрүүчүлөр бизден бир эли көзүн албайт. Өмүрүндө биздей\nбүрөөнү көрбөгөнсүп, мынча эмне таңыркашат?"
  },
  {
    "id": "428",
    "text": "Сөздүн чети чыккандан кийин, эки катын баятан талып калып жаңы эсине\nкелген немедей, бизди ортого алып, жөнүбүздү эми сурай баштады. Колдо\nбар өнөрдүн эмнесин аяйын, бу жолу да баягы Кегендеги казактын үйүндө\nотургандай кылып, кайгылуу тарыхымды сайрап кирдим. Ошо жерде менин\nсөзүм бүтпөй, эки катын шолоктоп коё берди. Валбаалаган кең жеңи менен\nжашын сүртүп алып, картаңы:\n\n— Ошонум өлбөй, тирүү болсо да ушулар өңдөнүп бир күнү таап келбейт\nбеле! — деп, биз аркалуу бирдемесин эске түшүрүп, ого бетер киңкилдеди.\nБуга карап мен «кытай жеринде өлүп калган бирдемеси болсо керек» деп\nойлодум.\n\nБир аздан кийин дагы:\n\n— Э, айланайындар, ошондон бери кантип таап келдиңер? — деди, солкулдап\nыйлап жатып.\n\nЖаңкы кичине кызда биздин кайгыбызга орток болуп отургандай, жүзү\nмуңайыңкы."
  },
  {
    "id": "429",
    "text": "Жаңкы кичине кызда биздин кайгыбызга орток болуп отургандай, жүзү\nмуңайыңкы.\n\nУшинтип, кайгы-казыретти ортого салып отурганча бир топ убакыт болду.\nБиздин кардыбызды көптөн кийин эске түшүрүп, бир аяктан айран берди.\nКөзүбүз ачылып, эс ала түштүк. Алардан мен эми Көлдүн жайын сурай\nбаштадым. Билишет экен: өлгөн-житкенден өйдө баарын терип-тепчип\nкалтырбады. Мындан бир жыл мурун кытайдан азып-тозуп келген качкын\nкыргыздар мында келип, андан бетер адам айткыс жокчулукка кабылып,\nачарчылыктан кырылганын, орустун жоондорунун колунан өлгөнүн айтышты.\nМамыр, Чүрк, Сатымбай дегендерди көз көрүнөө баса калып, саман менен\nөрттөп өлтүргөнүн уктук. Өлүктө сан жок. Укмуштарды угуп отурсаң жүрөгүң\nтитирейт!\n\nЖаңкы картаңы бир кезде:"
  },
  {
    "id": "430",
    "text": "Жаңкы картаңы бир кезде:\n\n— Силер эми бара бергиле. Эл баштакыдай болбой, карды тоюп, бир аз\nоңолуп калган. Баягыдай көз көрүнөө баса калып, өлтүрүп жибергендер көп\nжок. Силердин элдин жарым-жартысы Сарытологойдо, калганы Чоң-Таш,\nЖылуу-Булакта. Элдин көбү жан айласынан ушул биз өңдөнүп, биротоло үй-\nбүлөсү менен малай болуп, орустарга кире качып кеткен. Эл четине бүгүн\nжетесиңер...— деди.\n\nБаягы бойдон экөө тең жашын төгүп отурат.\n\fЭми кетели деп, ордубуздан турдук. Алар жолдун дайнын айтып беришти.\nЭшикке чыккандан кийин, Башариндикине бара кетелиби деп алар менен\nакыл салып көрдүм эле:\n\n— Кокуй, барбагыла, силерди өлтүрүп коёт! Ал жакка жолобой мынабу жак\nменен Түптү бойлоп кеткиле!— деп, безилдеп коё беришти. Барбаганыбыз оң\nболуптур — жайлап салмак экен. Бул кийин билинди."
  },
  {
    "id": "431",
    "text": "Түптүн суусун бойлоп кеткен жалгыз аяк жол менен нечен түрдүү таш\nкыяларды басып, бүжүрөңдөп жүрүп келебиз. Кеч жакын. Биз да шашып\nбарабыз. Жолду катар адам түгүл как эткен карга көрүнбөйт. Бир жагыбыз\nасмандаган карагайлуу бийик тоо, экинчи жак иттин мурду өткүс калың токой.\nТокой аралап ийрелеңдеп агып жаткан Түптүн суусу. Мынабу кара ташка\nдалпайып келип бир жору конду. Анын үстүндө шыкылыктап бир сагызган\nойноп жүрөт. Кызыл-Кыядан чыккандан бери көрүнгөн жандыктар ушул.\nИлгери кыргыз кытайды карай тартканда күңгөй тескейине батпай шыгырап,\nкамалышып өткөн жер ушул эмеспи!\n\nКеч бешимде Орто-Токойдон өттүк. Али эч нерсенин дайыны билинбейт. Ушу\nжерге келгенде, менин артымда келе жаткан Беккул катарлаша түшүп:\n\n— Түнгө калабыз го? — деп менин түсүмдөн бирде-ме издегендей бетиме\nкарады."
  },
  {
    "id": "432",
    "text": "— Түнгө калабыз го? — деп менин түсүмдөн бирде-ме издегендей бетиме\nкарады.\n\nАнын оюн таба коюп, максатына жетүүгө жакындаган кишидей кайратыма\nкелип, түсүмдөн сыр алдырбай туруп мен:\n\n— Бүгүн жетебиз! — дедим, арышымды калыбынан арбыта түшүп. Жүрүп\nкелебиз.\n\nКүн бата Сарытологой жонуна чыктык. «Бу жерде да эл жок болгонбу» деп\nойлоп келе жатып, бир убакта берки бетке эңкейсек, сол кол жагыбызда бир\nкабактан жалгыз түтүн чыкты. Не болсо да бир байкай кетели де-ген ой\nменен, түтүн чыккан жакты карай бурулдум. Алыс эмес. Бара түшкөндө бери\nжагынан дагы бир кырман көрүндү. Жолубузда. Ушуга келип үч-төрт\nсаржандай жер калганда эле бирөө:\n\n— Айланайын абакебайлар ээй!!!—деп күрөгүн таянган бойдон талып калган\nнемедей бизге жалдырап туруп калыптыр. Мен тааный койдум: Сарбагыш\nдеген биздин бир туугандарыбыз, баарыбызды бир Эрке Сары дейт."
  },
  {
    "id": "433",
    "text": "Бизди ээрчитип үйгө кийиргенден кийин, эки-үч катын чогулуп калды.\nКатындардын бышакташын көрсөң эми көр: Кантыке деген бир аял биз\nкелгени көзүнүн жашын тыйбады. Булар бизди эбак өлдү деп, түңүлүп\nкоюшкан экен.\n\fУшинтип жаткан убакта тыштан сакалы барсайган бир орус кирди. Жаңкы\nкырмандын ээси болсо керек. Кирип келип ар кайсы жерде бышактап ыйлап\nотурган катындардын себебине түшүнгөндөй үңүлүп карап калды эле,\nСарбагыш:\n\n— Биздики тууган. Ушул экөө кытайдан жөө келди,— деди. Орус унчукпай\nбашын чайкады.\n\nЭртеси мындан чыгып, Чоң-Ташты карай жол тарттык.\n\nБиринчи китептин аягы.10\n\nФрунзе, 1934—35-жылдар."
  }
]