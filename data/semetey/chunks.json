[
  {
    "id": "0",
    "text": "жердин соорусу. Мына ошондой кен мейкин жерди адам баласы тынчтыкта\nпайдаланып, ыракаттанып жашоо керек эле. Бирок, алдуусу алы жогун чаап алып\nтурган заманда ошончолук мейкин жерге Манас баатырдын жары Каныкей менен\nэнеси Чыйырды батпай, балтыр бешик Семетейди койнуна катып алышып, качып\nкетүүгө аргасыз болушат. Кайгынын толкунунда туруп, эли, жери менен алардын\nкоштошуусу оозеки адабияттагы арман ырларынын күүсү аркылуу зор таасирдик күч\nменен берилген. Алар туулуп өскөн жеринен ажырап бараткандыгына гана\nкайгырбастан, бүткүл кыргыз элинен ажыроого аргасыз болгондугуна кайгырышат.\n   Өз эли, жери жөнүндөгү кабарды уккандан баштап, Семетей ага келүүнү эңсейт.\nТаласка кетүүгө камынуу Манастын Алтайдан Таласка кетүүгө камынуу мотивине\nүндөшкөн. «Каныкейдин жомогунда» Каныкей өзү да элге кетүүнү самаганын\nбилдирип, Семетейдин көз алдына ата конушунун кооздугун, байлыгын элестетип,"
  },
  {
    "id": "1",
    "text": "билдирип, Семетейдин көз алдына ата конушунун кооздугун, байлыгын элестетип,\nтабыйгат байлыгынын кереметтүү сүрөтүн тартат.\n                          Кайыңга тууган куштары\n                          Камынып турат учканы,\n                          Терекке тууган куштары\n                          Теминип турат учканы.\n                          Тоосунда кары бар,\n                          Токоюнда чары бар.\n                          Булбулу сайрап отурса,\n                          Муңдуу киши чыккысыз,\n                          Тотукуш талдан үн салса,\n                          Күйүттүү пенде уккусуз.\n   Ушундай сонун жери, ата-бабасынын бирге өмүр сүргөн эли Семетейдин жүрөгүнүн\nтынчын алып, көңүлүн өйүйт.\n   Элдин ыркын кетирген ички душмандарга жана кол салуу коопсуздугун туудуруучу\nсырткы душмандарга каршы күрөшүү, элди коргоо — «Семетей» поэмасындагы"
  },
  {
    "id": "2",
    "text": "сырткы душмандарга каршы күрөшүү, элди коргоо — «Семетей» поэмасындагы\nнегизги идеялардын бири. Манастан кийин бүлгүнгө учураган калкка Семетей арка, бел\nболуп, аны баштап келет го деген элдин оптимисттик ой-тилеги поэманын\nэкспозициялык бөлүгүндө эле Семетейди күтүүнү сүрөттөөдөн көрүнгөн, анткени\nМанас өлгөндөн кийин Абыке, Көбөш бийликти өз колдоруна сактап, өз даражасын\nдаңазалоо максаты менен, «жылкынын кысыр тайын жеп, эчкинин тоңгон майын\nжеп», элдин жүрөгүнүн үшүн алып, эсирип кетишет.\n                          Эсине түшсө бирдеме,\n                          Шумдук кылат Көбөш эр,\n                          Жетпеген жесир, жетимге,\n                          Буйрук кылат Көбөш эр.\n                          ...Алымды журтка көп салат,\n                          Алымына чыдабай,\n                          Аргындар ыйлап да калат —\nдейт, манасчы Көбөштөр жөнүндө."
  },
  {
    "id": "3",
    "text": "Аргындар ыйлап да калат —\nдейт, манасчы Көбөштөр жөнүндө.\n   Ошондуктан, Семетейдин бой жетип, элине келишин жалгыз гана жакындары —\nБакай, Манастын устасы Бөлөкбайлар күтпөстөн, бүткүл эл күтөт. «Семетей чоңойсо, эл\nтынчтанат» деген үмүт поэмада ишенимдүү берилген.\n                          Кара-Буура, Чаткалдан\n                          Көчө ала турган күн барбы?\n                          Карааны бузук иттерден,\n\f                          Кайрылып келип Семетей,\n                          Өч ала турган күн барбы? —\n                          дешет элдин өкүлдөрү.\n   Кыргыз элинин тынчын алгандар — поэмада Жакып, Абыке, Көбөш, Кыргылчалдар.\nАлардын Семетей, Бакай, Күлчоролорго каршы күрөшү — бир-бири менен элдешкисиз,\nайыгышкан күрөштөр.\n   Семетей менен Жакыптын ортосундагы чыр- чатактар — чоң ата менен неберенин"
  },
  {
    "id": "4",
    "text": "айыгышкан күрөштөр.\n   Семетей менен Жакыптын ортосундагы чыр- чатактар — чоң ата менен неберенин\nарасында болгон кагылыш катарында гана сүрөттөлбөстөн, кара ниеттик менен\nадилеттиктин ортосундагы кагылышуулар катарында берилген.\n   Турмуштан али тажрыйбасы жок, уясынан жаңыдан чабыттап учкан балапанга\nокшогон, балтыр эти толо элек Семетейдин бардык тилеги — кандай болсо да өз элине\nкошулуу, элинин муңуна муңдаш, тилегине тилектеш болуу, элди караан кылып, бирге\nжүрүү. Бул Семетейдин образынын негизги сыпаттарын айырмалоочу белгилердин\nбири. Жакып болсо, Семетейге карама-каршы жалгыз керт башынын гана\nкызыкчылыгы үчүн жашоого кызыккан мытайым, ач көз, Абыке, Көбөштөрдөн башкага\nжакшылык болбосун деген чал. Ошондуктан, Жакып арамдык менен жалгыз небереси\nСеметейге кымызга уу чылап берип, аны өлтүрүүдөн да кайра тартпайт."
  },
  {
    "id": "5",
    "text": "Семетейге кымызга уу чылап берип, аны өлтүрүүдөн да кайра тартпайт.\n   Теңиз туулган Семетей Жакыпты душманым деп эсептебейт, анын тескерисинче,\nаны коргон, чеп, ата кылып алууну ойлойт. Семетейдин трагедиясы ушундай өтө\nишенчээктикте, камырабастыкта турат. Ошонун натыйжасында ушундай эле\nчыккынчылыкты Семетей туугандары Абыке, Көбөштөрдөн да көрөт. Семетей аларга,\nбашка иш түшсө арга болот, деп ишенген, бирок ал ишенич сюжеттин өсүшүндө ишке\nашпайт. Семетей эли, жери үчүн, бардык кордуктарды көтөрө да, жеңе да билген\nбаатыр. Ошондуктан, ал Бакайдын эскертүүсүнө карабастан, Абыке, Көбөш,\nКыргылчалдардын бардык келекелөөсүн көтөрөт, аларды ынтымакка үндөйт. Поэмада\nАбыке, Көбөш, Кыргылчалдар, Семетейдин карама-каршысында, өз көмөчүнө күл\nтарткан эгоист, жакшылыкка жамандык менен жооп берген митайым, куу, ичи заар"
  },
  {
    "id": "6",
    "text": "тарткан эгоист, жакшылыкка жамандык менен жооп берген митайым, куу, ичи заар\nмансапкорлор. Алар зордук аркылуу жетишкен бийликтен, даңктан ажырабоо үчүн,\nМанастан өч алуу үчүн кашык каны калганча күрөшөт. Өзүнүн даңазасын көтөрүү\nмаксатында алар элди, жерди сатып жиберүүдөн баш тартышпайт.\n   «Семетей» поэмасында түрдүү кулк-мүнөздөгү адамдар да бар. Манастын чоросу\nКыргылчал сыртынан Манастын таламын талашымыш болуп, Көбөштү жектегендей\nкөрүнөт. Каныкейге жуучуга барганда да ага «боору ачып», «мээрим» менен\nкарагансыйт. Чынында ал Каныкей менен Көбөштүн экөөнө тең колдон келишинче\nжамандык кылуудан качпайт. Семетейге да ал ошондой арамза мамиле кылат. Анын\nкүч-кубатын кетирип, элинин ыркын бузуу максатында, Манастан калган чоролорду ал\nСеметейге каршы тукурат. Аларды тегерегине топтоп алып, акырында Кыргылчал\nкытайды көздөй качат. Поэмада манасчы Кыргылчалды:"
  },
  {
    "id": "7",
    "text": "кытайды көздөй качат. Поэмада манасчы Кыргылчалды:\n                          Тышы түлкү, ичи арам\n                          Бөтөнчө көргөн көзү бар,\n                          Бөлөк-бөлөк сөзү бар —\nдеп, ишенимдүү сүрөттөгөн.\n   Ошентип, Жакып, Абыке, Көбөш, Кыргылчалдар ар кимиси өзүнүн күчүнө, ички\nакыл-ой дүйнөсүнө жараша арамдык кылыгын көрсөтүшөт. Манастын тушунда бирге\nжүрүшүп, нечен жакшылыгын көрүшкөн немелер кийин алыстап, Семетейдин\nдушманы болушат. Андай өзгөрүштөр турмушка ылайык далилденген. Ал образдар,\nбардык адабий образдардай эле, адам турмушунун көркөм көрүнүшү, турмуштагы\n\fокуялардын, түрдүү адамдардын мүнөз-сыпаттарынын чагылышы болгондуктан, алар\nөз мезгилиндеги коомдук, социалдык мамилелерди каармандардын ой-пикирлерин,\nдүйнөгө көз караштарын берет. Демек, Абыке, Көбөштөр Семетей менен аталаш бир"
  },
  {
    "id": "8",
    "text": "дүйнөгө көз караштарын берет. Демек, Абыке, Көбөштөр Семетей менен аталаш бир\nуруудан болсо да, уруу-урууга бөлүнүп, майда уруу башчылары өз бийлигин сактоо\nүчүн күрөштү түрдүү формада жүргүзүп турган мезгилдеги көз караштарды\nчагылдырган образдар. Алардын тескерисинче, Семетей поэмада элдин нукура\nсүйүүсүн закондуу ээлеген баатыр. Семетей ар. кандай майда талаш, тартыштардан,\nарзыбаган чыр чатактардан алыс, пас пикирлерден өзүн жогору койгон, элдин тагдыры\nжөнүндө терең ойлогон, намыскөй баатыр. Ал элдин күчүнө таянат. Аны биз сырткы\nдушмандарга каршы жүргүзгөн күрөшүнөн көрүп турабыз. Эч себепсиз эле бөтөн элди\nчаап алуу сыяктуу агрессордук көрүнүш поэманын духуна жат. Ал эми Семетейдин\nКоңурбайга каршы аттануусу болсо, эки себепке негизделген. Биринчиден, алыста\nжаткан Коңурбай капылестен кол салбасын деген тактикалык максат, экинчиден, ата-"
  },
  {
    "id": "9",
    "text": "жаткан Коңурбай капылестен кол салбасын деген тактикалык максат, экинчиден, ата-\nбабаларынын өткөн өчүн, кеткен кегин алуу. Демек, Коңурбайга каршы күрөш ачуу\nмаселеси поэмада ишенимдүү далилденип турат. «Өч» алуу, «кек» куу маселеси\nбайыркы мезгилдерде табыйгы көрүнүш болгондуктан, ал Семетейдин образында өз\nизин калтырбай койгон эмес.\n    Поэмада кыргыз эли кытай, калмак элдеринин сан жагынан кеп, күчтүү, таланттуу\nэл экендигин айрыкча баалаган:\n                          Толгон кытай эл экен,\n                          Кыргыз эмес, кылымды\n                          Каптап кетер сел экен.\n                          Албан түрдүү балбаны\n                          Ааламга татыйт турбайбы\n                          Коңурбайдын жаңжалы...\n    Ошентип, поэмада Семетей бүткүл кытай, калмак элдерине каршы күрөшүүгө\nаттанбастан, «ааламга жаңжалы татыган» Коңурбайга каршы аттанат."
  },
  {
    "id": "10",
    "text": "аттанбастан, «ааламга жаңжалы татыган» Коңурбайга каршы аттанат.\n    Ата мекендин коопсуздугу үчүн күрөшүү темасына жардамчы сюжеттик деталь\nиретинде казат темасы кошумчаланган. Бирок, мындагы казат Манастагыдай көлөмдүү\nэмес. Коңурбайга каршы багытталган казаттан башка, согуш жокко эсе. Манасчы\nадегенде Семетейдин казатка аттануу себептерин айтып бүткөн соң, казатка\nдаярданууну сүрөттөйт. Колубуздагы кыскартылган вариант боюнча казатка аттануу\nадегенде Семетей менен акылман карыя Бакайдын пикир алмашуусунан башталат.\nАл кеңешти манасчы каармандардын диалог, монолог сөздөрү аркылуу\nберген. Андан соң, манасчы Семетейдин жолго камынуусун баяндайт. Ар бир уруунун\nбашчысы өз колун алып келгени, Бөлөкбай сыяктуу карыялары Семетейге арнап түрдүү\nкурал- жабдыктар жасап келип тапшырганы жогорку пафосто сүрөттөлгөн. Ал эпизод"
  },
  {
    "id": "11",
    "text": "курал- жабдыктар жасап келип тапшырганы жогорку пафосто сүрөттөлгөн. Ал эпизод\nСеметейди эл сүйгөнүн дагы бир жолу айгинелей алат. Семетей чоң согушууга бара\nжаткансып, көп кол жыйнабастан эле Бакай абасынын башчылыгында төрт киши, он\nтөрт ат менен жолго чыгат. Семетейдин ушул эле аракети айрым манасчыларда\nтүрдүүчө көз карашта сүрөттөлгөн. Манасчы Жакшылыковдун, Рысмендеевдин\nварианттарында Семетейди Коңурбайга каршы аттануусу чоң согуштай болуп\nкөрсөтүлсө, Саякбай Каралаевдин вариантында ал уруу мамилелерине\nбайланыштырып, коомдук, социалдык шартка жараша сүрөттөлгөн. Манасчы\nМолдобасан Мусулманкуловдун вариантында болсо Семетей жалгыз гана атасынын\n«кегин» кектеп, «өчүн» алуу үчүн камынат да, кат жаздырып, мөөрүн бастырып,\nчабарман жиберип кандарды чакырат, алар менен кеңешип, казатка шаан-шөкөттүү\n\fкамына баштайт. Коңурбайга каршы согушта Күлчоро согуш тартибин бузуп, эс алып"
  },
  {
    "id": "12",
    "text": "камына баштайт. Коңурбайга каршы согушта Күлчоро согуш тартибин бузуп, эс алып\nтурган Коңурбайдын башын балта менен чабат. Коңурбайдын колун кууп барып,\nалардын мал-мүлкүн, ал гана эмес келин-кыздарына чейин талап, олжолоп алат.\nОшентип, манасчы Мусулманкуловдун варианты боюнча Семетей агрессор, дүйнөкор\nкатарында сүрөттөлгөн. Жомокчу эпосту өзүнүн көз карашы боюнча айткан. Ал\nжөнүндө профессор А. П. Скафтымов ар бир аткаруучу өзүн толкундаткан көрүнүштү\nукмуштай кызыктуу кылып сүрөттөө аркылуу дүйнөгө көз карашынын жана кооздук\nсезиминин деңгелин көрсөтөт деген. Чынында Семетейдин образы манасчы\nМусулманкулов тарабынан агрессор катарында көрсөтүлүшү, анын тескерисинче,\nманасчы Шапак Рысмендеев, Жаныбай Кожобеков, Саякбай Каралаевдер тарабынан ал\nэл сүйгөн баатыр катарында сүрөттөлүшү, манасчылардын көз карашына, өзүнүн"
  },
  {
    "id": "13",
    "text": "эл сүйгөн баатыр катарында сүрөттөлүшү, манасчылардын көз карашына, өзүнүн\nсүйгөнүнө, түшүнүшүнө жараша сүрөттөлгөн болуу керек. Аалы Токомбаев Семетейдин\nобразына кылдаттык менен мамиле кылып, мында ал образды С. Каралаев, Тоголок\nМолдо, Ш. Рысмендеевдердин варианттары боюнча берген. «Семетей» поэмасында\nсогуш окуясы менен орун албагандыктан, казатка даярдануу маселеси да мында бөлөк\nпоэмалардан таптакыр башкача. Демек, ал согушуу темасы «Семетей» поэмасына\nмүнөздүү эмес экендигин дагы бир жолу далилдейт.\n   «Семетей» поэмасында да поэманын бир жеринде кытай, экинчи бир бөлүгүндө\nкалмак делинип колдонулушуна жараша, кара кытай, кытай, калмак элдеринин\nбаатырлары кыргыздын баатырларына караганда табийгаттын «тилин» билген, жан-\nжаныбарларды өзүнө кызмат кылдыра алган, укмуштай адис баатырлар катарында\nсүрөттөлгөн. Семетейлердин жолдо келе жатканын эртелеп билип, Мурадыл күндү"
  },
  {
    "id": "14",
    "text": "сүрөттөлгөн. Семетейлердин жолдо келе жатканын эртелеп билип, Мурадыл күндү\nжайлап, сууну тоңдуруп, карды борошолотуп жибергенин жомокчу өтө чебер\nкөрсөткөн. «Кышта жүрчү булутту, жайдын күнү кармаган» Мурадылдын күндү\nжайлашы Семетей үчүн биринчи коркунуч болучу.\n   Кытай, калмак баатырларынын жети күндүк жолдун жытын билген кароолчу Түлкү,\nКуу өрдөктөй айбанаттан коюлган кабарчылары сыяктуу айыртмаларды эпоско\nмүнөздүү көркөмдүк амал деп кароо керек. Ошондой болсо да, элдин ой-пикирин,\nтурмушка умтулуштарын манасчылар алп мүнөзүндөгү акылга дыйкан Семетейдин\nкүчүн табийгаттын «сырын» чече алган фантастикалык күчтөрдөн жогору коюп, турмуш\nченемине ылайык реалисттик планда сүрөттөп көрсөткөн. Ошончолук укмуштай\nкүчтөрдүн каршы чыгышына карабастан Семетей чалгынга жалгыз өзү барат. Ошентип,\nСеметей өз күчүнө ишенген, элге таянган, турмушка ылайык баатыр катарында\nкөрүнгөн."
  },
  {
    "id": "15",
    "text": "Семетей өз күчүнө ишенген, элге таянган, турмушка ылайык баатыр катарында\nкөрүнгөн.\n   Семетейдин образына эки ажырым сыпат мүнөздүү. Душман менен салгылашкан\nмезгилде ал «билеги жоон таш жүрөк», каарданса, арстандай күркүрөп, «көзүнөн оту\nчагылган» алп. Жөнөкөй жайбаракаттык кезде элпек, сыпайы, адилет азамат. Бул\nсыпаттар бирин-бири толуктап, Семетейдин ички дүйнөсүн ар тараптан ачып олтурат.\nОшондуктан, ал жалгыз өзү чалгынга аттанып, «шамалдарды бакырып, булуттарды\nчакырып» күндү алай-дүлөй түшүргөн ашкан жайчы, өнөрпоз, дың жерден «аркыратып\nдарыя агызган» алп күчүндөгү Карагул менен бетме бет салгылашып, аны жеңип да\nалат. Бирок, жаратылыштан ак көңүл, ишенчээк, жайдары жаралган Семетей бат эле\nКарагулдун арамзаадалык менен алдашына ишенип, уттуруп коёт.\n   Манасчы эки баатырдык бетме-бет салгылашуусун көрсөтүү картинасында"
  },
  {
    "id": "16",
    "text": "Манасчы эки баатырдык бетме-бет салгылашуусун көрсөтүү картинасында\nбаатырлардын сырткы келбетин портреттик мүнөздө сүрөттөп, алардын ички\nдүйнөсүнүн ажарын ачкан. Семетейдин сырткы келбети:\n А. П. Скафтымов. Позтика и генезис былин. Москва — Саратов, 1924 г. стр 50.\n\f                                Эки ийинде мүрүнө\n                                Эки киши конгондой,\n                                Күндөй бети жарк этип,\n                                Күндөн пайда болгондой,\n                                Маңдайына караса,\n                                Аппак саңоор тынардай,\n                                Бүткөн боюн карасаң,\n                                Күмүштөн соккон мунардай,\n                                Кайраттанып караса,\n                                Кара тоону жаргандай.\n                                Кармашып келген ажалга"
  },
  {
    "id": "17",
    "text": "Кармашып келген ажалга\n                                Кашкайып каршы баргандай...\n   Ал эми Карагул баатырдын келбети болсо, Семетейге карама-каршы\nсалыштырылган. Ал «ажайыптан кат окуп», жан-жаныбардын «тилин» билген,\nтабийгаттын кубулуштарынын «сырын» чече алган өнөрпоз болуу менен бирге,\nмурутунун кылы «камчынын сабындай», «бети бышкан өпкөдөй» түрү суук. Мындай\nкелбет анын ички сапатын өзүнөн-өзү ачат.\n   Ошентип, каармандардын портреттик сыпаттоолору алардын сырткы келбетине,\nички ой-дүйнөсүнө, кылык-жоругуна жараша реалисттик планда берилген. Андай\nсүрөттөлүш — поэманын идеялык маанисине багындырылган. Бир-бирине тете\nкелбеген күчтөрдү манасчы салыштырып, алптардын күчүнөн Семетейдин күчүн\nжогору койгон.\n   Манасчы, Семетейди адам турмушунда болуучу элдик баатырдын мүнөзүнө\nылайык, реалисттик планда сүрөттөгөн. Муну күрөштө Семетей элдин күчүнө"
  },
  {
    "id": "18",
    "text": "ылайык, реалисттик планда сүрөттөгөн. Муну күрөштө Семетей элдин күчүнө\nтаянышынан көрүүгө болот. Поэмада Алмамбеттин уулу Күлчоро, Бакай карыя элдин\nөкүлдөрүнүн образы катарында берилген. Жоо келсе айбыкпаган, ант-шертке бекем\nтурган азаматты, улутуна карабастан Семетей сүйөт. Алмамбеттин уулу Күлчорону ал,\nанын кытай экендигин бөлүштүрбөстөн, бир туугандай сыйлайт. Күлчоро —\nСеметейдин таянычы. Семетей үчүн ал окко учуп, сууга агуудан да кайра тартпайт.\nОшондуктан, Күлчорону Семетей, « өөдө тартсам, өбөгүм, астыма салсам, ак жолум,\nартымда жүрсөң, сан колум» деп сүймөнчүлүктө ызааттайт.\n   Күлчоро — жоо келсе, октон качпаган, сайышса, жүрөктүн үшүн алган кайраткер, эр\nжүрөк баатыр. Ал — жаш болсо да, чукугандай сөз айткан, жоону жеңүү үчүн түрдүү\nамал-айла тапкан акылман .\n   Кыргыз эли — эзелтеден тынчтыкты, достукту самап келген эл. Күлчоро,"
  },
  {
    "id": "19",
    "text": "амал-айла тапкан акылман .\n   Кыргыз эли — эзелтеден тынчтыкты, достукту самап келген эл. Күлчоро,\nСеметейлердин достугу дал ошондой турмуш чындыгы менен ширелишип, элдин\nпрогрессивдүү ой-тилегинин айкын ачык көрүнүшүнөн туулган достук.\n   Эл тагдырын ойлоодо Семетей менен Коңурбайлар бир-бирине карама-каршы\nкоюлган контрасттык образдар. Семетейге окшоп ата-бабаларды басынтып келген\nагрессорлорго каршы күрөшпөстөн Коңурбай 6үткүл элге каршылашып күрөшөт. Ал\nкандай болбосун бүткүл кыргыз элин коркутуп, өч алып, багынтууга аракет кылган жоо.\nЭл өзүнө каршы камынган жоону, ач карышкыр, жырткыч айбанга салыштырып,\nтүрүнүн сууктугун көрсөтүү аркылуу анын ичинин шумдуктай чаардыгын, зулумдугун\nачкан. Бирок, мындан манасчы кытай, калмак улуттарынын баатырларын өтө\nшүмүрөйтүп, адилетсиздикте сүрөттөгөн экен деген пикир болууга мүмкүн эмес. Анын"
  },
  {
    "id": "20",
    "text": "шүмүрөйтүп, адилетсиздикте сүрөттөгөн экен деген пикир болууга мүмкүн эмес. Анын\nтескерисинче, манасчы эки элдин баатырларына өтө калыс-мамиле кылып, өз\nтүшүнүгүнө жараша баа берип, чындыкка ылайык көрсөткөн. Маселен, Коңурбайды\n\fашкан зулум, кан соргуч катарында көрсөтсө, Карагулду ааламда жок шер, мыкты адис,\nбаатыр кылып сүрөттөйт. Кытай же калмак элдеринин баатырлары согушпай турган\nмезгилде ашкан өнөрпоз, билимдүү, маданияттуу элдин өкүлдөрү катарында жогору\nбааланып сүрөттөлгөн Ал эми жекеме-жеке күрөшүү мезгилде ал баатырлар, турмуш\nкөрүнүшүнө жараша, ырайымсыз, баш кесер каракчылар катарында көрсөтүлгөн.\n   Ал эми Семетей болсо, жоого каршы аттанганда «бир колу миң кишиге татыган»\nалп. Казак, ойрот, монгол жана башка элдердин эпосторундагыдай эле, «Семетейде»\nда негизги баатырдын Тайбуурулдай аты, Акшумкардай кушу, Кумайыктай тайганы"
  },
  {
    "id": "21",
    "text": "да негизги баатырдын Тайбуурулдай аты, Акшумкардай кушу, Кумайыктай тайганы\nкошо сүрөттөлөт. Алардын адамдыкындай акылы да бар. Алар келечекте болор ишти\nалдын ала билишет. Семетейди түрдүү алакеттерден куткарып да алышат. Ошондуктан,\nалардын күчү менен Семетей жалгыз болсо да, «бир караса мин кишидей» көрүнөт.\n   Семетейдин колдонгон курал-жарагы да бөтөнчө. Ал алыстагыны жакын көрсөткөн\n«жоону көздөп салдырган, жоодон кабар алдырган» жабдык. Ошентип, Семетей\nбаатырдын образы мифологиялык көрүнүштөр менен да толукталган. Алар\nСеметейдин образынын элдик маанисин дагы терең ачат, анткени «...мифология\nтабийгаттын кубулуштарынын, табийгатка каршы күрөштүн, социалдык турмуштун\nкөркөмдүк менен кеңири жалпыланган таасири болуп эсептелет».1 (М. Горький).\n   «Семетей» поэмасындагы окуялар феодалдык түзүлүштө уруулар арасындагы ар"
  },
  {
    "id": "22",
    "text": "«Семетей» поэмасындагы окуялар феодалдык түзүлүштө уруулар арасындагы ар\nтүрдүү уруучулук — феодалдык мамилелердин көрүнүшү болуп, ошолордун изин\nаздыр-көптүр сактап калган болуу керек. Семетейди жолдон чыгарып, өлүмгө дуушар\nкылган Үмөтөй, Кыяс, Канчоролордун күрөштөрү өз уруусунун кызыгы, же болбосо, өз\nурук-жаатынын максаты үчүн болуп келген согуштардын ачык-айкын көрүнүшү\nдесек, жаңылышпасбыз.\n   Поэманын акырында Семетей каза болот. Семетей эл сүйгөн баатыр болгондуктан,\nэл аны өлтүргүсү келбейт, ошондуктан катуу кыргын мезгилинде Семетейдин сөөгү\n«кайып» болуп, жоголот. Ал эл башына түшкөн бор кайгылардын бирине айланат. Анын\nКумайык тайганы улуп, Акшумкары байлоого токтобой, « саңоор жүнүн тыткылап,\nканагын күүлөп», « мүрүсүн жерге каккылап, канатын жерге чапкылап», «аса» күтүшөт,\nАндай сүрөттөлүш — баатырдын күрөшү элге дем берип, анын патриоттук демилгесин"
  },
  {
    "id": "23",
    "text": "Андай сүрөттөлүш — баатырдын күрөшү элге дем берип, анын патриоттук демилгесин\nкозгоп, дайыма элдин жүрөгүндө жашайт, эл сүйгөн баатыр өлбөйт деген сыяктуу\nоптимисттик бийик идеяны даңазалоодон туулган сүрөттөлүш. Семетейдин образы\nбекеринен андайча жогору бааланган эмес. Адабият өзүнүн мазмууну боюнча\nтурмуштагы тарыхый окуялардын образдуу көрүнүшү болгондуктан, Семетейдин\nобразында да ошондой турмуштук окуялар чагылдырылган. Андан элдин түшүнүгү\nбоюнча элди башкаруучу баатыр кандай болууга тийиш экендигин айкындоочу тилек,\nэлдик идеал көрүнүп турат. Поэзия образ түрүндө ойлонуу болуп эсептелгендиктен,\nэлдин    поэзиясы,    анын     аң-сезими     болуп   саналат   —    деп     В.  Г.\nБелинский бекеринен мүнөздөгөн эмес. Ошондой эле «Семетей» поэмасы да — элдин\nөз эркиндиги, көз каранды эместиги үчүн болгон күрөшү жөнүндөгү ой-пикири,\nидеалынын образдуу көркөм көрүнүшү."
  },
  {
    "id": "24",
    "text": "идеалынын образдуу көркөм көрүнүшү.\n   «Семетей» поэмасынын экинчи сюжеттик өзөгүн лирикалык тема ээлейт. Согуш\nтемасы андан бир аз орун алса да, турмушта кездешүүчү махабат мамилелери\nпоэмадан орчундуу орун ээлейт десек жаңылышпайбыз. Сүйүү мамилелери да\nСеметейдин тегерегинде чечилген. Семетей менен Айчүрөк табийгы кубулуштан эле\nбирине -бири ылайык жаралган жарлар деген ой берилгендиктен, ата салты боюнча\nжана тунук махабаттын негизинде үйлөнүш проблемасы поэмада оригиналдуу"
  },
  {
    "id": "25",
    "text": "1 М. Горький, Макалалар жана памфилеттер, Фр, 1951, 199-бет.\n\fчечилген. Биз аны мындан көрөбүз: Семетей али төрөлө электе эле Акункан менен\nМанас бел куда болушат. Демек, негизги баатыр Семетей сырт жагынан алып\nкараганда салт боюнча үйлөнөт; Айчүрөк — анын «кудай кошкон» жары. Бирок,\nМанастын өлүмү, Семетейдин Букарга тентип кетиши анын балтыр эти толо электе\nШатемир кан аны Чачыкейге үйлөндүрө коюштун себеби болуп турат. Чачыкейге\nүйлөнүш кокус окуя болгондуктан, ал поэманын негизги түйүнүн ээлебейт.\n   Семетей менен Айчүрөктүн лирикалык мамилелерин манасчы Чынкожолордун\nСеметейге каршы күрөш ачкан мезгилинен тартып көрсөтө баштайт. Ал поэманын\nсюжетин чиелештирип турган каарман — Айчүрөк. Айчүрөк баатырдын жүрөгүн\nопколжутуп, кирсиз махабатка арзырлык жар катары мүнөздөлгөндүктөн, башка\nкыздардан өтө эле бөтөнчөлөнүп турат."
  },
  {
    "id": "26",
    "text": "кыздардан өтө эле бөтөнчөлөнүп турат.\n   Айчүрөк — көргөн жанды суктандырган, пендеде жок, «маңдайы жарык бото кез,\nмоймолжуган ширин сөздүү» сулуу кыз. Айчүрөктүн портретин манасчы натуралдык\nчарба менен тиричилик өткөргөн элдин тил байлыгын колдонуп, ошол кезде жогору\nбааланган көркөм салыштыруулар аркылуу сүрөттөгөн. Анын көзү «ботонун көзүндөй\nжайнап», шыңкыйган келбеттүү, бою «ак кочкордой даңкайып, ак маралдай\nшаңкайып», кыздардан башкача көрүнөт. Чүрөктүн «жылаажындай дабышы жез\nкомуздай шаңк этип», акыл-эсин, назик мүнөзүн өзүнөн-өзү эле айырмалап турат.\nАкылы менен келбети ошондой төп келишкен Чүрөк ар кимдин тапкан олжосу болгусу\nкелбейт. Өз ыктыяры боюнча сүйгөн жигиттин жары болууну каалайт. «Айчүрөктү\nбербесең, чаап алам элиңди, кетиремин алыңды», деп карышкырдай күркүрөгөн\nТолтойду анын карагысы да жок. Бирок, шагын олдоксон сындырып, эселек жанды"
  },
  {
    "id": "27",
    "text": "Толтойду анын карагысы да жок. Бирок, шагын олдоксон сындырып, эселек жанды\nөзүнө жана элине душман кылууну каалабайт. Душманын акыл-айла менен\nбагындырып да, жеңип да ала билген акылман кыз. Элине бүлгүн салып каптап келген\nЧынкожо, Толтойлорду 40 күнгө чейин тойго камынууга токтотот да, ошол аралыктан\nпайдаланып, өз көңүлүнө татырлык эр азаматты издеп табуу үчүн, Аккуу «кебин\nкийинип», жолго чыгат.\n   Айчүрөктүн образы — коомдук, социалдык турмуштан укук ала албай келген\nзамандардагы кыргыз кыздарынын прогрессивдүү күрөштөрүнүн, үмүт-мүдөөлөрүнүн,\nкыял-фантазияларынын жыйынтыгы катарында пайда болгон образ. Ал өз теңин табуу\nүчүн ак куу «кебин кийип», кулак угуп, көз көрбөгөн жердин баарына учуп барып,\nалптардын бирин койбой сынап өтөт да, Семетейди жактырып, ашык болот. Ата салтын\nсактоо — Айчүрөк үчүн сырткы шылтоо, негизгиси — сүйгөн теңин издеп табуу. Демек,"
  },
  {
    "id": "28",
    "text": "сактоо — Айчүрөк үчүн сырткы шылтоо, негизгиси — сүйгөн теңин издеп табуу. Демек,\nал өз эрки боюнча үй-бүлө курууда эркектерге теңдеш болууну көздөгөн кыз. Бул\nмаксатты жүзөөгө ашыруу үчүн Айчүрөк түрдүү оор кайгыларды көтөрүүгө мажбур\nболот, Чачыкейге да жалынып барат. Өзү издеп жүрүп эрге тийди деген сыяктуу аялдын\nбаркын «кемсинтүүчү» ушактан жана өз заманасындагы салтка келишпеген жоруктан\nалыс болуш үчүн, ал түрдүү амал-айланы колдонуп, Семетейди өзүн издөөгө мажбур\nкылат. Ошентип, Айчүрөктүн образы кыргыз кыздарынын турмуштун түпкүрүндө чөгүп\nкелген мезгилде ага каршылык жасап, адамдын керт башынын эркиндиги үчүн\nкүрөшкөн жаштардын, кыргыз кыздарынын унутулгус образы. Айчүрөктүн образынын\nтарбиялык мааниси — анын элдик мүнөзүндө.\n   Чачыкейдин образы Айчүрөктүн образына каршы коюлган. Чачыкей — өзүнүн\nадамдык сапатын басынтпоо үчүн күрөшкөн аялдын образы. Ал сулуулук келбети,"
  },
  {
    "id": "29",
    "text": "адамдык сапатын басынтпоо үчүн күрөшкөн аялдын образы. Ал сулуулук келбети,\nакылмандыгы. чечендиги жагынан өзүнөн жогору турган Айчүрөктү көрүп, ач көздүк\nменен суктанат да, кандай гана болбосун Семетейге Чүрөктү алдырбоонун аракетине\nөтүп, түрдүү амалды колдонот. Ошону менен катар, Чачыкейдин образына бир эрдин\n\fэкинчи, же үчүнчү аялы болуп, өз күнүлөштөрүнүн «жеңишине» кызганган эгоист,\nүй-бүлө турмушунда өз баркын сактап калуу максатында колунан келгенин аябаган\nкыргыз аялдарынын бир катарынын мүнөздөрү топтолгон.\n    Ошентип, поэма адамгерчиликтик сапаттагы киргили жок таза сүйүүнү даңазалайт.\nБелгисиз жерден учуп келип, «сыр» көрсөткөн кереметтүү кыздын кабарын уккандан\nтартып Семетейдин тынчы кетет. Ат арытып издеп Чүрөктү табат. Бирин-бири көрөр\nзамат сүйүп калышат. Ал экөөнүн сүйүшү — сырткы келбет, сымбаты менен ички акыл-"
  },
  {
    "id": "30",
    "text": "замат сүйүп калышат. Ал экөөнүн сүйүшү — сырткы келбет, сымбаты менен ички акыл-\nэс, адамдык сыпаты жагынан бир-бирине төп келишкен баатыр жигит, акылман\nкыздын сүйүшү. Ал экөөнүн турмуш курушу да бөтөнчө. Салт боюнча күйөө — Күйөөлөп\nкелгенде колукту болуучу кыз күйөөнүн алдынан тосуп чыкпайт. А Айчүрөк болсо бир-\nбиринин күчүн сынашкан теңдеш баатыр катарында Семетейди шаан-шөкөттүү күтүп,\nалдынан тосуп чыгат. Нечен сыноолордон өтүп, Семетейдин жары болгондон тартып,\nАйчүрөк Семетейдин жоого чыкса жолдошу, үйдө болгондо кеңештеши, элин күтүп\nалчу билерманы, кезегинде жароокер назик жары, кезегинде эр жүрөк баатыр\nкурбалы болуп чыга келет.\n    Ошентип, Европа элдеринин бизге белгилүү «Ромео жана Джульетта», Чыгыштын\n«Лейли жана Мажнун», «Фархад жана Ширин» сыяктуу дүйнөлүк мааниси бар адабий\nэстеликтеринде лирикалык мамилелердин сүрөттөлүшүндөй эле, «Семетей»"
  },
  {
    "id": "31",
    "text": "эстеликтеринде лирикалык мамилелердин сүрөттөлүшүндөй эле, «Семетей»\nпоэмасында, жазма адабияттын формасындай эмес, оозеки адабиятка жараша ык,\nформа аркылуу өткөн замандагы кыргыз жаштарынын үй-бүлө жөнүндөгү\nпрогрессивдик ой-тилеги, тунук махабаты жөнүндөгү көз караштары өзүнчө,\nоригиналдуу сүрөттөлгөн.\n    Семетей, Айчүрөктөрдүн образдары аркылуу, алардын турмуш курушуна\nбайланыштуу өткөрүлгөн той-тамашалар аркылуу элдик поэма бизге өткөн замандагы\nэл массасынын өз ыктыяры боюнча үй-бүлө куруу укугуна жетишүү үчүн күрөшүү\nзарылдыгын даңазалап, элдин прогрессивдүү мүдөөсүн билдирген идеяны берип, үрп-\nадат, салтын көркөм көрсөткөн.\n    «Семетей» поэмасында Каныкей сыяктуу аялдар окуяга кеңири катышып,\nАйчүрөктүн образын толуктап турат. Өзбек, тажик, түркмөн, казак сыяктуу Орто Азия\nэлдеринин аялдарындай кыргыз аялдары да өткөн замандарда канчалык мыкты"
  },
  {
    "id": "32",
    "text": "элдеринин аялдарындай кыргыз аялдары да өткөн замандарда канчалык мыкты\nакылман болсо да, эркектерден төмөн саналып келгендиги белгилүү. Орус элинин улуу\nреволюционер-жазуучусу Н. Г. Чернышевский: аялдар табийгаттан кандайча күчтүү\nжана өткүр акылга жөндөмдүү болуп туулат, мына ошол акыл коомчулук үчүн эч\nпайдасыз калып келди, эгерде ал акыл турмушта пайдаланылган болсо, адам\nбаласынын тарыхы он мертебе ылдамыраак алга жылар эле деп бекеринен өкүнгөн\nэмес. Кыргыз аялдарынын көпчүлүгүнүн акыл-эси да дал Н. Г. Чернышевский\nмүнөздөгөндөй нечен кылымдар бою эч пайдаланылбастан, тумчуккан бойдон калып\nкелди. Дайыма адилет, алга өсүүгө умтулган эмгекчи эл аялдардын асыл сапатын, ой-\nпикирин жогору кадырлаган. Анын ошондой прогрессивдүү мүдөөсү Каныкей, Айчүрөк\nсыяктуу аялдардын образында ачык көрсөтүлгөн.\n    Каныкей поэмада бир сырдуу, миң кырдуу. Ал кезеги келгенде намыскөй азамат,"
  },
  {
    "id": "33",
    "text": "Каныкей поэмада бир сырдуу, миң кырдуу. Ал кезеги келгенде намыскөй азамат,\nбашына иш түшүп, душмандын колунда турганда ашкан амалкөй, айлакер, куу. Достун\nкөңүлүн ачарда ак көңүл, жароокер, элпек. Өзүнүн амалкөйлүгү, акылмандыгы менен\nТайторуну чаап, уулу Семетейдин сүймөнчүлүгүн ээлейт. Семетейди орго салчу Асыке,\nКөбөштөрдүн жоругун алдын ала сезип, Семетейге кеңеш, акыл айткан кеңешчи. Бүт\nөмүрүн Семетей үчүн зарп кылган мээримдүү, камкор эне. Ал эми «Каныкейдин\nжомогунда» ал колунан көөрү төгүлгөн ишмер, өнөрпоз аял катарында да көрүнгөн.\n\fАнын образы бир жагынан, өз заманасына жараша коомдук жана үй-бүлө турмушунан\nкенен укук ала албаса да, табийгы акылы аркылуу чукугандай сез тапкан кеңешчи,\nэркектин биринчи жардамчысы, камкор эненин образы. Экинчи жагынан, Манастын\nкүмбөзүн казган адамдарды анын убал-сообунан коркпостон туруп Каныкей өлтүрүп"
  },
  {
    "id": "34",
    "text": "күмбөзүн казган адамдарды анын убал-сообунан коркпостон туруп Каныкей өлтүрүп\nсалат. Буга караганда анын образы, өткөн мезгилдердеги феодалдык деспоттордун\nүрп-адаттарына аргасыз байланышкан канышалардын кылык-жоругун турмуш\nчындыгына ылайык реалисттик планда чагылдырган, идеялык карама-каршылыгы бар\nобраз.\n    Ошентип, «Семетей» поэмасында сүрөттөлгөн аялдар, адам баласынын тең бөлүгү\nболгон аял жынысынын өткөн мезгилдердеги социалдык, үй-бүлө турмушундагы\nролунун жана элдин аларга көз карашынын көркөм көрүнүшү болуп эсептелет.\n    «Семетей» — поэмасынын негизги сюжеттик өзөгүн ээлөөчү ата мекен жана\nлирикалык темалар этнографиялык көрүнүштөр менен да толукталган.\n    Кадимки 5йомоктордо айтылып келе жаткан ык менен манасчы Семетейдин\nтурмушунан баштап он эки жашына чейинки кылык-жоругун балага жылуу мээрим"
  },
  {
    "id": "35",
    "text": "турмушунан баштап он эки жашына чейинки кылык-жоругун балага жылуу мээрим\nкозгоо аракетинде өтө чебер сүрөттөйт. Кыргыз элинде колдонулуп келе жаткан салт\nбоюнча балага ат коюу, кээде баланын өсүшүн тилеп, аны башка бирөөгө убактылуу\n«берип» өстүрүү сыяктуу, түрдүү өрөлгө-жөрөлгө, ырымдар бизге өткөн турмуштун бир\nжаңырыгындай сезилип турат. Ошону менен бирге, той берүү алдында карыялар\nменен кеңешүү, чабарман жиберип эл чакыруу, конок алуу, мейман күтүү сыяктуу\nулуттук салт жана тойдо ат чабуу, сайыш-күрөш, эңишке окшогон улуттук түрдүү\nспорттук оюн тамашалар реалисттик сүрөттөөдө поэмадан кеңири орун алган. Ал\nкөрүнүштөр кыргыз эли канчалык кыйынчылыктар тартса да, оюн-шоок, шайыр-\nтамашаны дайыма ала жүрүп, турмушка оптимисттик менен караган элдерден\nболгондугун далилдейт.\n    Кыргыз элинде илгери жыл сүрүп, жаштын эсебин чыгарган, ошондой эле күндүн"
  },
  {
    "id": "36",
    "text": "Кыргыз элинде илгери жыл сүрүп, жаштын эсебин чыгарган, ошондой эле күндүн\nжаанчыл, же ачык болушун, айдын караңгы, же жарык болорун турмуш\nтажрыйбаларынан байкаган белгилер боюнча алдын ала болжолдоп, күндүн, айдын,\nжылдын санын билишип, адамдын жашын сүрүп келишкендиги «Семетейден» орун\nалган.\n    «Каныкейдин жомогунда» Манастын күмбөзүндөгү сүрөттөөлөрдүн көрсөтүлүшү\nбайыркы маданият жөнүндө аздыр-көптүр маалымат берет.\n    «Семетей» поэмасынын көркөмдүк каражаттары анын идеялык мазмунун\nтолуктоого багындырылган. Анын сюжети окуялардын улам кеңейишине,\nкаармандардын кыймыл-аракеттерине бай, динамикалык болуп түзүлгөн. Окуя\nсюжетке анчалык тиешеси жок жорго сез менен башталат. Андан соң манасчы негизги\nокуяны сүрөттөөгө өтөт. Ал эми бир окуядан экинчи окуяга өтөрдө манасчы биринчи\nокуяны кийинки окуядан кескин түрдө бөлүп баштайт. Мисалы:"
  },
  {
    "id": "37",
    "text": "окуяны кийинки окуядан кескин түрдө бөлүп баштайт. Мисалы:\n                           Муну мындай таштайлы,\n                           Кечээ каралуу кеткен Каныкей,\n                           Качып бир кеткен Семетей,\n                           Жесирден жомок баштайлы...\nЖе болбосо сүрөттөлүп жаткан окуяда Семетей, же башкалары катышпай калса,\nугуучулардын көңүлүн алар катышкан окуяга бөлүү үчүн да манасчы ошол ыкманы\nколдонот.\n    «Семетей» поэмасында окуяларды жайгаштыруу манасчы тарабынан түрдүү\nыкмада берилген. Мында окуяны жайынча айтып өтүү, бир нече кишинин пикир\n\fалмашуусу б.а. драмалык ык да кеңири колдонулган. Статистикалык санап сүрөттөө\nучуру да орун алган. Каармандардын кылык-жоруктары, ой дүйнөсү, алардын активдүү\nкыймыл аракеттери аркылуу сүрөттөлгөндүктөн, кайсы гана окуяда болбосун баяндоо\nжана драматикалык ык колдонулуп турганын көрөбүз. Ошентип, манасчы окуяны"
  },
  {
    "id": "38",
    "text": "жана драматикалык ык колдонулуп турганын көрөбүз. Ошентип, манасчы окуяны\nар тараптан кеңири сүрөттөө үчүн түрдүү ыктарды колдонгон.\n    «Семетей» поэмасында түрдүү адамдардын тагдыры кыска эпизоддор аркылуу\nжомок түрүндө баяндалган. Маселен, Айчүрөк менен Каныкейдин башынан өткөндөрү\nөзүнчө эле бир бүтүн аңгеме, жомокко тете. Ошондой окуяларды жана каармандардын\nой-дүйнөсүн ар тараптан көрсөтүү үчүн манасчы баяндоонун мемуардык формасында\nкеңири колдонгон. Маселен, Каныкейдин жомогунда Семетейге берилген түшүнүктөр\nөткөн окуяны бүт эске сала баяндалат. Ал болсо сюжеттик окуянын тиги, же бу жагын\nтолуктап отурат.\n    Поэмадагы каармандардын психологиялык өзгөчөлүктөрү, «ички» ой дүйнөсү\nалардын сүйлөгөн сөздөрү аркылуу көрсөтүлгөн. Поэмадан жоого каршы камынууда,\nже зор маселени чечүүдө айтылуучу кенеш сөзүнөн тартып, кайгылуу, арман кылуу,"
  },
  {
    "id": "39",
    "text": "же зор маселени чечүүдө айтылуучу кенеш сөзүнөн тартып, кайгылуу, арман кылуу,\nүстөмдүк кылып коркута сүйлөө, же көңүлүн көтөрүп жалбаруу, жалынуу сөздөрүнө\nчейин кезиктиребиз. Кыргыз элинин оозеки поэзиясындагы түрдүү формалар ыктуу\nколдонулгандыктан, акыл-насаат айтуу сөзү да берилген (Бакай менен Каныкейдин\nСеметейди казатка аттандыруудагы сөзү ж.б. ) «Семетей» поэмасында\nлирика маселеси кенен орун алгандыктан, анда романтикалык стиль да\nишенимдүү колдонулган. Айчүрөк менен Семетей, Гүлчоро менен Калыйман ичтеги\nсыр түйүнүн чечишүү үчүн бир-бирине жал ооруша карашып, кээде уялыңкы, кээде оюн\nтолук айта албай, ынактыкта бүдөмүк, туюк сүйлөшкөн сүйүшүү сөздөрүнө өтүшөт.\nОшентип, ал поэмадагы каармандардын сөздөрү алардын ой-дүйнөсүн жана сюжеттик\nокуялардын сырын ачуу үчүн колдонулган.\n    «Семетейдин» ыр түзүлүшү кыргыз элинин көпчүлүк оозеки чыгармаларынын ыр"
  },
  {
    "id": "40",
    "text": "«Семетейдин» ыр түзүлүшү кыргыз элинин көпчүлүк оозеки чыгармаларынын ыр\nтүзүлүшүндөй эле, муун түзүлүшүндө курулган. Ал поэма өзүнчө обон менен ырдалып\nаткарылгандыктан, ырдоого жеңил, уйкаштырууга шар болсун үчүн, көбүнчө 7—8\nмуундан түзүлгөн. Айрым бир эпизоддордо он бир муундагы ыр да кезигет.\n«Семетейдеги» ырлар түзүлүшү жагынан бүткүл «Манас» трилогиясынын ыр\nтүзүлүшүндөй эле, кыргыздын оозеки ырларынын сырткы формалык түзүлүшүнө\nокшоп, ар түрдүү ыкта уйкашкан. Биз андан кайчы, аксак, эркин, эгиз, аттама, туташ,\nшыдыр уйкаштыктарда түзүлгөн строфаларды кездештиребиз.\n    «Манас» трилогиясында «редиф» кеңири колдонулуп, окуялардын жана\nкаармандардын эмоционалдык мүнөзүн толуктап турат. Булардан башка да,\nкыргыздын поэмасына мүнөздүү бирдей сөз менен уйкашыл, созулуп кеткен тираддар,\nб.а. «желдирме» ырлар кездешет. Маселен:\n                          Бекер карап турбады,"
  },
  {
    "id": "41",
    "text": "б.а. «желдирме» ырлар кездешет. Маселен:\n                          Бекер карап турбады,\n                          Берен Манас көкжалдын\n                          Чачылганын жыйнады,\n                          Үзүлгөнүн улады,\n                          Сайып жүрүп бак кылды.\n                          Салып жүрүп там кылды,\n                          Сандыргалуу Манасты,\n                          Аалам журтка кан кылды,\n                          Калдай башын туу кылды,\n                          Катын башын эр кылды...\n\f   Ырдын ички маанисин толуктап, байытып, эмоционалдык күчүн жогорулатуучу\nпараллелизмдер, улам күч алып кайталап турган строфалык параллелизм, табыйгаттын\nкубулуштарына теңештирүүчү параллелизмдер «Семетей» поэмасынын көркөмдүгүн\nбайыткан.\n   Сүрөттөлүп жаткан окуядагы негизги ойго жандама болуп, анын көркөмдүк сапатын"
  },
  {
    "id": "42",
    "text": "байыткан.\n   Сүрөттөлүп жаткан окуядагы негизги ойго жандама болуп, анын көркөмдүк сапатын\nарттырып, негизги затты, ойду элестетүүчү эпитеттер жана кыргыз элинин турмуш\nкөрүнүшүнөн алып, реалисттик планда салыштырган салыштыруулар ал поэманын\nкөркөмдүк маанисин толуктаган. Кыргыз элинин өлчөмсүз бай оозеки поэзиясындагы\nжоктоо, керээз, арман, кошок, коштошу, макал-лакап сыяктуу түрдүү майда жанр\nформалары кенен орун алган.\n   Кыргыз элинин демократ акыны Токтогул Сатылгановдун Сибирге айдалып бара\nжатканда түзгөн «Кош, элим!», «Кош, апаке!» сыяктуу элдик ырларга айланып кеткен\nкоштошуулары Каныкейдин «Талас менен коштошуусуна» ык — форма жагынан\nүндөшкөн. Ал «коштошуу» элдин саясий, экономикалык жактан көз каранды, эрксиз\nболгон турмушунун жаңырыгы катарында туруп, жалгыз адамдын керт башынын\nкайгылуу абалын көрсөтүү менен, адилетсиз заманды ого бетер эске салат. Манас"
  },
  {
    "id": "43",
    "text": "кайгылуу абалын көрсөтүү менен, адилетсиз заманды ого бетер эске салат. Манас\nөлгөндөн кийин кысымчылыктарга байланыштуу Каныкей бирге жүргөн элден, сүйгөн\nмекенинен аргасыздан ажыраганына чексиз кайгырып, өмүрүнүн бактылуу күндөрү\nөткөн эл-жери менен коштошот- Ал коштошуу элдик коштошуу, арман ырларынын\nформасында түзүлгөн.\n                          Өсүп өнгөн кең Талас,\n                          Элин менен аман бол!\n                          Саймаланган кен өзөн,\n                          Жерин менен аман бол!\n                          Муңга толгон кан Бакай,\n                          Чалың менен аман бол!\n                          Келеңкер чачпак, боз улан,\n                          Жарың менен аман бол!\n   Адамдын жакшы сапатын кулк-мүнөзүнүн, коомдук-социалдык турмушуна көз\nкарашын, жакшы жүрүм-турумун үлгү катары жайылтуу максатында адамдын"
  },
  {
    "id": "44",
    "text": "карашын, жакшы жүрүм-турумун үлгү катары жайылтуу максатында адамдын\nэмоционалдык талабына жараша айтылып келген кыргыз оозеки эл адабиятындагы\nсанат-насият ырлары да, «Манас» эпосундагыдай эле, «Семетей» поэмасынын ыр\nсистемасына кирген. Алар окуянын идеялык, кооздук, эмоционалдык маанисин\nкүчөтүүгө себепчи болгон. Маселен:\n                          Тулпар аттын жакшысы\n                          Туз жүктөсө, жоорубас,\n                          Азаматтын жакшысы\n                          Кулдуктан көөнү оорубас.\n                          Ургаачынын мыктуусу\n                          Отко жакса, күл болбойт,\n                          Олжого кетсе, күн болбойт,\nдеген сыяктуу сүрөттөөлөрдү кезиктиребиз.\n   «Семетей» поэтикалык көркөмдөө каражаттарына анын лексикасы да кирет. Бул\nпоэма негизинен көпчүлүк массага түшүнүктүү, азыр колдонулуп, жазылып келе жаткан"
  },
  {
    "id": "45",
    "text": "поэма негизинен көпчүлүк массага түшүнүктүү, азыр колдонулуп, жазылып келе жаткан\nэлдик тил менен түзүлгөн. Ошондуктан, өткөн турмуштун айрым көрүнүштөрүн\nбашынан өткөргөн карыялардан тартып, өткөндү жомоктордон кооз жана тарыхый\nчыгармалардан окуп түшүнүк алган азыркы жаштарга чейин бул поэма түшүнүктүү\n\fболуп турат. Ошону менен катар, аны кылдат талдап карасак, өткөндөгү коомдук,\nсоциалдык турмуштун мезгилинде пайда болуп, азыр маанисин бир аз жоготкон\nтерминдерди жана элибиздин өткөндөгү этнографиялык турмушунан кабар берген\nсөздөрдү кездештиребиз; «үрбүс», «мөөсүлдүк» сыяктуу сөздөр, «кеме тон», «супа\nтон», сыяктуу кийимдердин аттары бар. Тарыхый, этнографиялык маалыматтарды\nберүү менен катар бул лексиканын биз үчүн өткөндү таануу жагынан мааниси зор.\n   Тыянактап айтканда, «Манас» трилогиясынын экинчи бөлүгү болгон «Семетей»"
  },
  {
    "id": "46",
    "text": "Тыянактап айтканда, «Манас» трилогиясынын экинчи бөлүгү болгон «Семетей»\nпоэмасы кыргыз элинин нечен кылымдар бою башынан өткөргөн тарыхый, социалдык\nтурмушун, прогрессивдүү ой-тилек, үмүт-мүдөөлөрүн, патриоттук күрөшүн жогорку\nпафосто, чебер көркөмдүктө сүрөттөп келген көркөм чыгарма. Ал элдин медициналык,\nулуттук үрп-адаты жана табыгый кубулушка реалисттик көз карашын чагылдырып,\nкөркөм жыйынтыктап бизге чейин жеткирди. «...Баага арзыбаган искусство эл\nарасында сактала албайт. Эл, алтын издөөчүлөр сыяктуу, өзү талдап, оңдоп олтуруп\nондогон көп жылдар бою эң баалуу, гениалдуу чыгармаларды гана сактап калат» 2 деп\nМ. И. Калинин мүнөздөгөн. «Семетей» поэмасын ичине алган «Манас» трилогиясы —\nкыргыз элинин нечен кылымдар бою ошондой укумдан-тукумуна чейин ардактап,\nкаркыттап, сактап, өзүнчө формада өнүктүрүп келген өткөндүн көркөм мурасы."
  },
  {
    "id": "47",
    "text": "каркыттап, сактап, өзүнчө формада өнүктүрүп келген өткөндүн көркөм мурасы.\n   Биз жогоруда токтолуп өткөндөй, элдик оозеки адабияттын бай формаларын кенен\nколдонгон «Семетей» поэмасы — кыргыз элинин жазма поэзиясынын көркөмдүк\nкаражаттарын ого бетер байытуучу түгөнгүс булагы.\n   Ушундай маанилүү чыгарманы элибиздин эстетикалык талабына ылайык жогорку\nпафосто, зор көркөмдүктө түзүү үчүн көп эмгек этилди. «Семетей» поэмасынын\nжыйнакталган вариантын негизги элдик сюжеттен алыстатпай түзүүдө беделдүү\nакыныбыз Аалы Токомбаев айтууга арзырлык эмгектенди. Окуучулар колубуздагы\nтекстти өз сынынан өткөрүп, тиешелүү баасын беришет деп ишене алабыз.\nБүбү Керимжанова\n                                                Филология илимдеринин кандидаты."
  },
  {
    "id": "48",
    "text": "2 М. И. Калинин, О литературе, 1929, сг. 134.\n\fЖОМОК БАШЫ\nЭэ..й! көбү төгүн, көбү чын,\nКөпчүлүктүн көөнү үчүн,\nКөрүп келген киши жок,\nКөбөйткөн менен иши жок.\nЖармы төгүн, жармы чын,\nЖарандардын көөнү үчүн,\nЖанында болгон киши жок,\nЖалганы менен иши жок.\nАтаңардын жомогу,\nАйтпай койсок болобу!\nУламадан уккан сөз,\nУлам бирге жуккан сөз.\nКарылардан калган сөз,\nКаттай жаттап алган сөз.\nБайыркынын калпы көп,\nКалпынан да алпы көп.\nБаш айланткан салты көп,\nОк тиштешкен анты көп,\nАнтынан да манты көп.\nБайыркынын жомогу,\nТаң каларлык калкы көп!\nАйкөл тууган Манастын\nЧоң атасы Каракан,\nКаракандан тараган\nОйротто жок Орозой.\nОрозойдон тараган\nКара мүртөс Жакып кан.\nЖакып кандан жаралган\nЖайдары айкөл шер Манас\nКөз ачкандан көргөнү,\nКөк жалын чачкан тай талаш,\nКиндик канын жууган жер, —\nАлтай деген жер экен.\nАрка болуп турган эл, —\nАтпай кыргыз эл экен.\nЖашаган жери кең Талас."
  },
  {
    "id": "49",
    "text": "Алтай деген жер экен.\nАрка болуп турган эл, —\nАтпай кыргыз эл экен.\nЖашаган жери кең Талас.\nЭр Манастан жаралган,\nКылымдан чыккан кырааны,\nКыргыздардын тынары,\nБир уянын жалгызы,\nСермешкендин каргышы, —\nБала жолборс Семетей\nБалбанга түшчүү немедей,\nБаатыр Манас башында,\nКөкөтөйдүн ашында,\nБаатырлардын бириккен,\n\fЖүрөгүнөн жаралган,\nАзап көргөн элинин\nТилегинен жаралган.\nКара калмак, манжуунун\nКатасынан бүткөн дейт.\nПайгамбардай Кошойдун\nБатасынан бүткөн дейт.\nКөк жал Манас айкөлдөн\nАтасынан бүткөн дейт.\nТуягы жок Манаска\nКайыбынан бүткөн дейт.\nКан Манастын акылман\nЗайыбынан бүткөн дейт.\nАйланчыктап арбактар,\nАзиз кылып кеткен дейт."
  },
  {
    "id": "50",
    "text": "КАНЫКЕЙДИН КӨБӨШ КАНДАН ЧАБЫЛГАНЫ\nКөпкөн Көбөш кеп айтат,\nКеп айтканда деп айтат:\n«Кулак салгын, Абыке,\nКаныкейди өзүнө\nАлып берем» — деп айтат.\nЧоролорго кеп айтат,\n«Чогулуп уккун, — деп айтат. —\nАбалдан адам өлүүчү,\nКайгыны калкы көрүүчү,\nКалкка кеңеш кылуучу,\nЖесири калса агадан,\nЖеңесин кайни алуучу.\nАгадан калган чоросуң,\nАйтканымдай болосуң.\nӨлсө Манас, өзү өлдү,\nСөзү калды, өлгөн жок.\nАбыкеге Каныкей\nЭмдигиче көнгөн жок» —\nДеп ошентип калганда,\nАбыке туруп кеп айтат:\n«Мен албаймын, — деп айтат, —\nЭнедей болуп калыптыр,\nЭлик сүт берген», — деп айтат.\nКөбөш анда кеп айтат:\n«Салпаяк акмак! — деп айтат, —\nСен албасаң, мен алам,\nСадага кеткин катындан,\nЖе болбосо ит болбой,\nЧыкпагын айткан акылдан!\nБакай билсе, бузбайбы,\nЧалды шайтан кыспайбы?\nАгасынын кагынын\nИниси жерге таштайбы?!\n\fБирдеме десе чал Бакай,\nЖегенин кайта куспайбы!?\nБакайдан башка баарыңар\nБаш кошуп кеңеш кургула."
  },
  {
    "id": "51",
    "text": "Бирдеме десе чал Бакай,\nЖегенин кайта куспайбы!?\nБакайдан башка баарыңар\nБаш кошуп кеңеш кургула.\nАбыкеге кашкөйдү,\nАлып берип тынгыла!\nИштемек чором, өзүңдөн,\nИлесин тапмак өзүмдөн.\nМанастан калган кырк чоро,\nӨзүмө чоро болосуң!\nӨзөндүү салкын жайлоого\nӨзүңчө бийлеп коносуң!\nАйкөлүң Манас башында\nӨлбөгөндөй болосуң!\nБийлеймин десең, эл мына,\nАтпай элди башкарган\nАбыке, Көбөш — мен мына!\nКааласаң, кара, жан мына!\nКалың элди башкарган\nКадырлуу Көбөш кан мына!\nКөбөш менен Абыке\nШер Манастын иниси.\nКалдайган калың калкыңдап\nБашка деп айтчу кимиси?!\nКөбөштү тууган Бакдөөлөт,\nМанасты тууган Чыйырды,\nБул карабет Каныкей\nКаяктан тапкан кыйырды!?\nКөпкөндүктөн Каныкей,\nКөргөнү жүрөт кыйынды.\nЧоролор сөзгө кангыла,\nКашкөйдөн кабар алгыла!\nКарабет кандай кеп айтат,\nСөзүнөн чалгын салгыла!\nКыргыл чал менен Тазбаймат,\nЭкөөңөр бирдей баргыла!\nЖеликпесин жөнү жок,\nКандай да болсо жесирдин"
  },
  {
    "id": "52",
    "text": "Кыргыл чал менен Тазбаймат,\nЭкөөңөр бирдей баргыла!\nЖеликпесин жөнү жок,\nКандай да болсо жесирдин\nУбадасын алгыла!»\nДеп, ошентип, көр Көбөш\nАябай сөздү бек айтат:\n«Тийбес болсо долуну,\nТалап алам», — деп айтат.\nОшондо Кыргыл кеп айтат,\nКеп айтканда эп айтат:\n«Ойлонгула шашпастан,\nОпсуз болор, — деп айтат, —\nАтсыз келдик бир чоро.\nАтсыз келген чорого\nАркар аяк, жез билек\n\fАтты Манас мингизди.\nТонсуз келген бир чоро;\nТонсуз келген чорого\nЖакасы алтын, жеңи жез,\nКош бадана, торгой көз,\nКелеме кериш, кең күрмө, —\nТон мыктысын кийгизди.\nКатынсыз келген бир чоро;\nКатынсыз келген чорого\nОймок ооз, бото көз,\nОйкуштаган жал-жал көз,\nКырмызы көйнөк, найча бел,\nКылактаган сулууну\nАлып берди зор Манас.\nҮйсүз келдик бир чоро;\nҮйсүз келген чорого\nКерегенин кашаты\nТемир менен тээктүү,\nЖабык башы саймалуу,\nАлты эли кундуз жээктүү,\nБоочуусунун баарысын\nЧылк жибектен чалдырган,\nБорумдап ордо салдырган"
  },
  {
    "id": "53",
    "text": "Алты эли кундуз жээктүү,\nБоочуусунун баарысын\nЧылк жибектен чалдырган,\nБорумдап ордо салдырган\nОрдо берди шер Манас.\nМалсыз келдик бир чоро;\nМалсыз келген чорого\nАдырда жылкы ала баш,\nАргымак, буудан аралаш,\nБөлүп берди шер Манас.\nҮзүлгөндү улады,\nЧачылганды жыйнады.\nӨчкөн отту тамызды,\nӨлгөндөрдү тиргизди.\nБерен Манас — Көк жалдын\nЭтегин кармап эр болдук,\nЭр уулу менен тең болдук.\nЖүргөн жерден чаң чыкты,\nҮнүбүздөн жан чыкты.\nТузу оор Манастын\nТузу бизди урбайбы?\nАрбагы күчтүү Манастын\nАрбагы бизди урбайбы!?\nТузу ачуу Манастын\nТузуна кантип сиебиз?\nАрбагы бийик Манастын\nАйлына кантип киребиз?!\nАртында жалгыз бала бар,\nАга кантип тиебиз?!\nКабылан Манас каныңдын\n\fАрбагы карап турганда,\nОрдого кантип киребиз!»-\nОшондо Көбөш дүпүлдөп,\nКирген суудай күпүлдөп:\n«Качан да болсо кырк чоро\nКызырдуу Манас шерим» — деп,\nКыйкырасың «эрим» — деп...\nАлбасаңар тилимди,\nКелди өлөр жерин! — деп."
  },
  {
    "id": "54",
    "text": "Кызырдуу Манас шерим» — деп,\nКыйкырасың «эрим» — деп...\nАлбасаңар тилимди,\nКелди өлөр жерин! — деп.\nКыргыл чал менен Тазбаймат,\nАзыр экөөң барасың,\nБейбак долу Каныкей,\nБейбактан кабар аласың!».\nДеп ошентип калганда,\nКанынан буйрук алганда,\nКыргыл чалың канетсин,\nАйбалта белге алды эми,\nТайманбаган Байматты\nЖолдош кылып алды эми.\nКан Манастын ордого\nСалып жетип барды эми.\nЭки чоро элеңдеп,\nАйтар сөзүн белендеп,\nКаныштын барды кашына.\nЗамана түшүп зарланган\nКаныкейдин башына.\nАдам чыдап тургусуз\nКөздөн аккан жашына:\n«Чоролор бекер келбейт, — деп, —\nОң сөз айтып бербейт, — деп, —\nЧородон суук сөз укса,\nКаныкей кантип өлбөйт» — деп,\nОзунуп сөздү сурады,\nОкторулган Кыргыл чал\nОйлонуп карап турбады:\n«Жамандык кантип санайын,\nСал кулагың, кеп айтам,\nӨргө салбай көөнүңдү,\nӨзүңө жаккан эп айтам.\nЭркебиз айым — Каныкей,\nЭркектин сөзүн алып жүр,\nЭч болбосо, ойлонуп,\nКулагыңа салып жүр."
  },
  {
    "id": "55",
    "text": "Эркебиз айым — Каныкей,\nЭркектин сөзүн алып жүр,\nЭч болбосо, ойлонуп,\nКулагыңа салып жүр.\nӨлгөндөр кара көрдө бар,\nӨрнөк, нуска элде бар;\nЖетимдик арман менде бар,\nЖесирдик арман сенде бар.\nЭр Манастан айрылып,\nКайгырган калың элде бар.\nКабыландан айрылып,\n\fКаныкей сендей жесир бар;\nАрамга тийбейм дегенсип,\nАйта турган бешиң бар.\nЭр жеткенче Семетей\nЭрге тиер кезиң бар.\n«Кайниңе «тийбейм» дегениң,\nКаныке, сенде кесир бар.\nУргачылык кылбагын!\nБиз айтпасак ким айтат:\nАбыке эстүү бала экен,\nЖалгыз балаң жетимге\nАрка болчу жан экен.\nБакдөөлөт тууду дебесең,\nМанаска жакын бар экен.\n«Арам» деп аны кордобо,\nАбыке сага ак экен.\nАбыкеге көөнүң жок,\nКаныкей сенин өзүндө\nМындан башка өөнүң жок.\nӨлгөндөн жесир калуучу,\nӨрнөктүү жолго салуучу.\n«Өз жесирим алам» деп,\nКайниси каалап алуучу.\nКайниси каалап турганда,\nКаралуу катын, жаш балдар\nКачканда кайда баруучу?!\nЖактырбай койбо сөзүмдү,"
  },
  {
    "id": "56",
    "text": "Каралуу катын, жаш балдар\nКачканда кайда баруучу?!\nЖактырбай койбо сөзүмдү,\nЖаман көрбө өзүмдү.\nБиз айтпасак, ким айтат,\nАйтканы келдик өзүнө.\nКашкөйлүгүн карматып,\nКаршылык кылба сөзүмө!\nАтпай элим эп кылды,\nАйткан сөзгө киресин,\nАдамдын жайын билесиң,\nАбыкеге тиесиң,\nАйткан сөзгө көнөсүң,\nАнык жооп бересиң!\nТийбеймин деген сөз чыкса,\nЧынын айтып коёюн,\nКан Көбөштөн өлөсүң\nӨлбөсөң да Каныкей,\nКөргүлүктү көрөсүң\nТемир кандын шаарына\nАнык болот жөнөшүн.\nИнисин «алып калам» дейт,\nАл өзүмдүн балам — дейт,\nТил албаса бул жесир,\nАйдап жолго салам — дейт.\nКанын буйруп турганда,\n\fУкпай койчу сен эмес,\nӨр сүйлөгөн сөзүнө,\nЫктай койчу мен эмес.\nАчык айтып, ак сүйлөп\nУбадаңды бересиң,\nУбадаңды бербесең,\nАйткан сөзгө көнбөсөң,\nӨмүрүңдө көрбөгөн,\nКөргүлүктү көрөсүң!».\nУшул сөздү укканда,\nКаныкей карап турбады,\nЧындап жаны кашайып,\nЧымындай сабыр кылбады.\nТузум урган иттердин"
  },
  {
    "id": "57",
    "text": "Каныкей карап турбады,\nЧындап жаны кашайып,\nЧымындай сабыр кылбады.\nТузум урган иттердин\nАйтып турган кебин көр!;\nАтпай кыргыз айтат деп,\nКылып көргөн эбин көр!\n«Кан Көбөш кармап соёт» — деп,\nКара күчкө демин көр!\nТамтыгы жок экөөнүн,\nТаап келген эрин көр!\nТаалайы жок бейбакты\nТапшыра турган жерин көр!\nАрачы болуп сөз айтар\nЭкөөңдөн башка эл жокпу?\nКарабет болуп эри өлгөн\nКалкында мендей кем жокпу?!\nАсылымдын өлгөнү\nКырк күнгө азыр толо элек,\nКыстоого салып тургандай,\nКатын алып тунгандай,\nКанкор Манас көк жалдын\nКаадалап ашын бере элек.\nМен карабет шордуунун\nБашынан кара түшө элек.\nАйткан сөздү биле элек\nАртында калган жетимиң,\nСүйлөп сөзгө кире элек.\nАй караңгы болгондо,\nТүн ушундай экен го!\nАйкөлдүн көзү өткөндө,\nКүн ушундай экен го!...\nКырктын башы Кыргыл чал,\nАкылман тууган эр элең,\nАрага келчүү сен белең?!\nУурдап алчу катын жок,\nУрушпай чапчуу баатыр жок.\nЭлге сөзүн эп кылбай,"
  },
  {
    "id": "58",
    "text": "Арага келчүү сен белең?!\nУурдап алчу катын жок,\nУрушпай чапчуу баатыр жок.\nЭлге сөзүн эп кылбай,\nБул эки арамда акыл жок.\nБаркыма жетпейт, тийбеймин,\n\fБаатыр да болсо, сүйбөймүн!\nЧамам келсе, тийбеймин,\nЧаркым келсе, сүйбөймүн!\nМанастын тузу урган кул,\nСен жүргөн жолго кирбеймин.\nБаркы жок акмак сен турсун,\nМанасты сайган кол ушул;\nЧамасы чак сен турсун,\nТөрөмдү сайган кол ушул.\nМен карабет Каныкей,\nТартынбаймын өлгөндөн,\nУялсаңчы, эки акмак,\nАрачыга келгенден!\n«Мен Каныкей кашка, — деп, —\nЧоролор оюн башка, — деп, —\nБаатыр болсоң качпа, — деп,\nКатындан качып шашпа, — деп, —\nАк албарстан кылдырган,\nКанжарым батат ташка, — деп, —\nЭки акмак сени соёюн,\nСойбой кантип коёюн...».\nБолоттон соккон ак канжар,\nКармай калып сабынан,\nСымбатын бузуп кумсарып,\nСууруп алып кабынан,\nКыябына келтирип,\nУруп калды Каныкей.\nТазбайматтын далысын\nОюп өттү Актинте,\nАйдалынын кечирин\nСоюп өттү Актинте."
  },
  {
    "id": "59",
    "text": "Уруп калды Каныкей.\nТазбайматтын далысын\nОюп өттү Актинте,\nАйдалынын кечирин\nСоюп өттү Актинте.\nТазбаймат менен Кыргыл чал\nЧакчелекей чаң болду.\nКызыл-ала кан болду.\nСуркызыл менен Кертелки\nБаскан сайын жорголоп,\nДалысынан аккан кан,\nТердигинен шорголоп,\nЧочуганда эрдик жок,\nЧоюлганда кеңдик жок.\nКаныкей канжар урганда,\nЭки чоро элеңдеп,\nКачып калды теңдик жок.\nЧоролор качты турбастан,\nАттын башын бурбастан,\nЖакып менен Көбөшкө\n«Так ушундай кылды...» — деп,\nАйтып өттү бир баштан.\nЧородон мындай кеп угуп,\n\f«Арам» деп айтты деп угуп,\nКара мүртөс кан Жакып\nКүрпүлдөдү дем уруп:\n«Канчыкты барып сойгула,\nКара көзүн ойгула!\nЖаш жетимден айырып,\nЖалгыз кылып койгула!\nКелгендерден кеп уктум,\n«Алты миң жамбы, мин кундуз,\nПарага Бакай жеп алып,\nТекеченин Ормонбек,\nОрмонбектей канына\nДолуну качырып берет» — деп уктум.\nАнык балам Көбөшүм,\nАдал балам Абыкем!\nУяты жок шерменде\nКелтирди жандын намысын."
  },
  {
    "id": "60",
    "text": "Анык балам Көбөшүм,\nАдал балам Абыкем!\nУяты жок шерменде\nКелтирди жандын намысын.\n«Арам» деп жесир айткандай,\nАрам Көбөш сен эмес!\nБаласын арам дегизчү,\nАрсыз Жакып мен эмес!».\nДеп ошентип калганда,\nКепке-сөзгө келбестен,\nАбыке айтса көнбөстөн,\nАлактаган көр Көбөш\nАчуусун жанга бербестен:\n«Мен дегенин аттангын,\nОлжо чачып беремин,\nМанастан калган казына\nБаарыңарга бөлөмүн.\nБарбагандын баштарын\nКылыч менен бөлөмүн.\nКылчайтып үйүн көрсөтпөй,\nКызыл канын төгөмүн.\nБаштан аяк баарын ук!\nБаарыңа тегиз айтамын.\nКашкөйгө кылган шертимди\nКантип кылбай кайтамын!\nАрка кылган жетимин\nКөкбөрү кылып тартамын.\nКашкөйдү жалгыз тентитип,\nКараансыз кылып кайтамын.\nКатындан кордук көргөн соң,\nКан болуп кантип турамын.\nКолумдан келсе, долуга\nКордукту мыктап кыламын!».\nОшентип Көбөш аттанды,\nКөптөгөн жоого чыккансып,\nКөрүнгөнгө мактанды.\nАныктап жанга баткансып,\n\fАлыстан душман тапкансып."
  },
  {
    "id": "61",
    "text": "Көптөгөн жоого чыккансып,\nКөрүнгөнгө мактанды.\nАныктап жанга баткансып,\n\fАлыстан душман тапкансып.\nКозутуп алган кол менен,\nАз гана эмес мол менен\nМанастын айлын чаңдатып,\nБасып кирди кан Көбөш\nТөрткүлгө кирчү жол менен...\nАл аңгыча Каныкей\nКелгендерден кеп угуп,\n«Чапмак болду» деп угуп,\nКапилет жерден күтүнүп,\n«Соо койбойт деп баламды»,\nСарамжалын бүтүрүп.\nКелерин билип ойлонуп,\nКейип ыйлап толгонуп.\nБаламды союп кетет — деп,\nТүбүмө чогуу жетет — деп,\nЖалгызымдан айрылсам,\nКантип күнүм өтөт — деп,\nЧыйырдыга кеп айтат:\n«Энеке, тыңша! — деп айтат,\nТүгөнгөн тоонун урчукта,\nТуз болгон тоонун тумшукта,\nКең Акчийдин бетинде,\nКара жолдун четинде,\nКөк жалындын коргончо\nКагылайын энеке,\nКоргончого корголо,\nКокустан өлүм болгончо!\nУулуңдан калган ботоңду,\nЭнеке, бооруна бекем бассаң, дейм!\nМелтиреп жаткан кара зоо,\nЭнеке, ошону көздөй качсаң дейм!\nАрамдар келсе, он кылбайт,"
  },
  {
    "id": "62",
    "text": "Мелтиреп жаткан кара зоо,\nЭнеке, ошону көздөй качсаң дейм!\nАрамдар келсе, он кылбайт,\nЭнеке, жалгызыңды соо кылбайт!\nЭнеке, Таластай боюң, жашырчы,\nУулуңдан калган жалгызды,\nЭнеке, ээнирээк жерге жашырчы!\nЭнеке, Кең-Колго боюң батырчы!\nКөөдөнү жок Көбөштүн\nКесири тийип кетет ко?\nКөзүңдү ачып көргөндүн,\nОозуңду ачып өпкөндүн\nАжалы минтип жетет ко.\nЭнеке, жетимиңди качырчы!\nАсылыңдын жалгызын\nАлдырып койсоң, жаманат!\nЭнеке, менин жетимим —\nБир өзүңө аманат!..».\nЧыйырды анда муну айтат:\n«Чыңырба, балам! — деп айтат, —\n\fКургуруң карап турганда,\nАрамдар колун сала албайт,\nКөк жалдан калган жалгызды\nМен боорума басканда,\nКолумдан тартып ала албайт.\nЖаныма бирөө келе албайт,\nКөзүмдү бирөө көрө албайт».\n«Карангүн, эне, не дейсиң?!\nКатыгүн, эне, аз дейсиң?\nЧыйбыт, Кочкор — эки арам,\nАдыбай, Көлбай — төрт арам,\nАбыке, Көбөш — алты арам\nКара көңүл канынан\nКатуу буйрук алгандыр."
  },
  {
    "id": "63",
    "text": "Адыбай, Көлбай — төрт арам,\nАбыке, Көбөш — алты арам\nКара көңүл канынан\nКатуу буйрук алгандыр.\nКан талоонду салсак деп,\nКантип олжо алсак деп,\nКөр Көбөшкө алдатып,\nБөксөнүн жолун чаңдатып,\nКалмакка каршы жүргөнсүп,\nЭси жоктор энтеңдеп,\nОрдону көздөй салгандыр.\nБекип жаткан жерин жок,\nБел байлаган белиң жок.\nБет алганды жыгуучу,\nБелгилүү Манас шериң жок!\nӨткөндү айтып козгобой,\nЖашыңды төгүп боздобой,\nЖалгызыңды жашыргын,\nБээ саамга мында токтобой!..».\nСексенге чыккан Чыйырды\nМоло таштай жетимди\nБооруна кысып чыркырап,\nБолкулдап ыйлап темселеп,\nЭнекең басып кетти буркурап...\nАл-аңгыча болбоду,\nКан Көбөш келди бакырып,\nӨз атын өзү чакырып:\n«Баркымды билбейт карабет,\nБайкабайт жесир чамасың\nКесепеттүү канчыктын\nТалкалайын калаасын.\nМени менен касташып,\nТирилтип келсин Манасын!\nКөкбөрү тартам алып чык,\nКөзүнчө союп, баласын!\nМанастай өзүм турганда\nӨлгөндү кантип ойлоймун!"
  },
  {
    "id": "64",
    "text": "Көкбөрү тартам алып чык,\nКөзүнчө союп, баласын!\nМанастай өзүм турганда\nӨлгөндү кантип ойлоймун!\nСалтты бузган кашкөйдүн\nБаласын сойбой койбоймун.\n\fАйтканга көнбөс канчыктын '\nБаласын союп тойлоймун!».\nДеп ошентип көр Көбөш\nКара жаак айбалта\nКармай калып имерди.\nКаяша кылар чама жок,\nКакшап турган Канышты\nКенчирге тартып жиберди.\nМурдатан муну биле албай,\nЖарактап атка мине албай,\nКарууга найза ала албай,\nАрманда калган Каныкей\nЧыңырып ыйлап бүк түштү,\nТөбөсү менен тик түштү.\n«Өө» дегенде оозунан\nӨжөк-өжөк кан кетти.\nБүткөн бойдон ал кетти.\nТилге келбей, тырп этпей,\nЖер кучактап жатканда\nБулдурсун менен эмчегин\nТиле-тиле чапканда,\nКөбөштүн көөнү ачылып,\nКөбүгү ооздон чачылып,\nЖазыгы жок жесирдин\nАлмадай башын аларда,\nДаңгыттарга жарарда,\nҮзүктөй калпак эр Шууту —\nМанастын жакын чоросу —\nКармай калды Көбөштү.\n«Көбөш, сен кан эмессиң, бекерсиң!\nКан экениң чын болсо,\nКалканчы жок катындын"
  },
  {
    "id": "65",
    "text": "«Көбөш, сен кан эмессиң, бекерсиң!\nКан экениң чын болсо,\nКалканчы жок катындын\nКанткенде башын кесерсиң?»\nДеп ошентип эр Шууту,\nТүркүн кептен салды эми.\nТилсиз жаткан жесирди\nКан Көбөшкө чаптырбай,\nЖан соогалап алды эми...\nКөбөш антип турганда,\nАлты арам карап турган жок,\nКөөлдөгөн Көбөштүн\nЖардыгын жалган кылган жок.\nБулкушуп эчен эшикти,\nТаап алып бешикти,\nАңтарып ичин карабай,\nАдамбы деп санабай,\nКимдики деп билишпей,\nЭчтеме көзгө илишпей,\nЖабуулу турган бешикти\nКөкбөрү тартып кетишти.\n\fЖуукурланган арамдар\nЖесирдин белин сындырып.\nКан Көбөштү тындырып,\nКара буурул жылкыны\nЖоодон 1-артып алгансып,\nАйдатып алды жылдырып.\nТөрт түлүктүү мал койбой,\nТөгөрөккө жан койбой,\nСоёруна мал койбой,\nИчерине дан койбой,\nТакалуудан тай койбой,\nТамгалуудан кой койбой,\nКалка кылар там койбой,\nСая кылар тал койбой,\nСаап ичер мал койбой.\nЖалгыз-жарым жан койбой,\nЖанына эрмек болгондой"
  },
  {
    "id": "66",
    "text": "Сая кылар тал койбой,\nСаап ичер мал койбой.\nЖалгыз-жарым жан койбой,\nЖанына эрмек болгондой\nЖатып ичер чал койбой,\nЖакшылык көрөр жай койбой,\nЖанаша жакын бай койбой.\nҮстүнө тигер үй койбой,\nТамтыгын тарптай кетирип,\nКубандырып Көбөштү,\nКан Манастын сан дүйнө\nТалап алып жөнөштү...\nКалмактан чыккан Желдеңбай,\nЭр Манаска келген бай,\n«Жаш чором» деп жактырып,\n«Балам» деп жакшы көргөн бай\nКөбөшкө карап кеп айтат:\n«Кай жактан чыктың, — деп айтат, —\nКалкабыз Манас барында,\nКөр Көбөш качан жан элең?\nАбалтан кара алты арам,\nСен ошолордун каны элең!..»,\n«Калмактан келип ушул кул\nКыргызга ээлик болчубу?\nКалмакты сөзгө ээ кылса,\nАнда Көбөш оңчубу?\nЖелдеңбай кулду кармагын,\nЭки колун байлагын!\nСүйрөтүп жүрүп өлтүрүп,\nКөз алдымда жайлагын!..».\nУшунетип баркылдап,\nКоңкаргадай каркылдап,\nЖелдеңбайды көр Көбөш,\nКарматып алды камчылап.\nКарай албай Каныкей,\n«Желдеңбайлап» чыңырды,\nКөзүнүн жашы тамчылап."
  },
  {
    "id": "67",
    "text": "Карматып алды камчылап.\nКарай албай Каныкей,\n«Желдеңбайлап» чыңырды,\nКөзүнүн жашы тамчылап.\n\fДөөгүрсүгөн Көбөш кан\nМойнунан байлап сүйрөтүп,\nЖелдеңбайды өлтүрдү.\nЖанга батчу иш кылып,\nЖанга жабыр келтирди.\nКызык олжо тапкансып,\nКыркышканын чапкансып,\nКаныкейди какшатып,\nКалдайтып талап мал алды,\nКызыл куйрук нар алды,\nКызыл дилде зар алды.\nАк ордону чечтирип,\nАманат жандан кечтирип,\nЖелмаянды чөгөрүп,\nЖез казанды көмөрүп,\nКайчы тулга казанын\nКайнардагы базарын\nКалтырбай алып жөнөштү.\nАбыке менен Жакыпка\nАйдаган бойдон келишти,\nКан Жакыптын алдында\nҮч энчи кылып олжолоп,\n«Казынаны алгын» деп,\nКан Жакыпка беришти.\nАк ордону зордуктап,\nАбыкеге бөлүштү.\nКара малды алты арам\nКамчыга ченеп алышты.\nКара буурул жылкыны,\nАр кимиси өзүнчө\nӨрүшкө айдап салышты.\nЖоо жарагы — сегиз мүлк\nМуну да бөлүп калышты.\n«Капканга түштү түлкүм» — деп,\nАк соот менен Акдобул\nЖакып кан алды «мүлкүм» — деп,"
  },
  {
    "id": "68",
    "text": "«Капканга түштү түлкүм» — деп,\nАк соот менен Акдобул\nЖакып кан алды «мүлкүм» — деп,\n«Кашкөйдү чаап келгенге\nЖаш жайрагыр өлгөнгө,\nЖалпы калкым көргөнгө,\nЖаңыдан келди күлкүм» — деп,\nАколпок менен келтени,\nАкалбарс менен найзаны,\nАлтымыш үйлүү калчаны,\nАндан башка канчаны ,\nКөбөш алды «мүлкүм» — деп.\n«Эми келди күлкүм» — деп,\nБир катынга тең болбой,\nАбыке акмак, алсын, — деп, —\nАйбалта менен кылычын\nАбыке акмак, алсын, — деп, —\n\fАлбайм десе ит чиркин,\nӨзүм алам, калсын, — деп,\nКасташкан жоосун алгансып,\nАбыдан мооку кангансып,\nКөөлдөгөн көр Көбөш\nЭрдиктен кандык алгансып,\nОлжого батты кан Көбөш\nЖоосуна чабуул салгансып.\nОшол кезде Каныкей,\nЖарагын бойго иле албай,\nЖасанып атка мине албай,\nДардаңдап келген Көбөшкө\nЖакалашып кире албай,\nАлты арамдын чабуулун\nАлагды болуп биле албай.\nЖекелешип чыгууга\nАктинтени ала албай,\nАтырылтып бетме-бет,\nАйгайлап найза сала албай,"
  },
  {
    "id": "69",
    "text": "Жекелешип чыгууга\nАктинтени ала албай,\nАтырылтып бетме-бет,\nАйгайлап найза сала албай,\nАрмандуу болуп айла жок,\nЭмчегин жара чаптырды.\nДөөгүрсүгөн дөбөткө\nКокусунан каптырды.\nБасайын десе, ал кетти,\nДалыдан кара кан кетти...\nБул кордукту көргөн соң,\nАлсыздыгын билгизбей,\nЖаратына тийгизбей,\nКөзүн ачып караса,\nКырк жылы сууга чыласа,\nКылт этип чети оңбогон,\nСексен жыл сууга таштаса,\nСерпилип чирип койбогон\nАлтын түрдүү зор килем\nКөзүнө такыр илинбейт.\nАккелте, Олпок, Сырнайза\nКайда экени билинбейт.\nТалдардын баарын сулатып,\nТамынын баарын уратып,\nТакыр чаап алыптыр.\nҮйрүп салар үстүнө\nКийимдин баарын алыптыр.\nМуну көрүп Каныкей,\nОбдулуп тура калды эми,\nМуңканып үндү салды эми:\n«Аңдышып жүргөн алты арам\nБашыма кара түн салды.\nКыл мурутун шыйпайтып,\nКыямат кетер чагында\nЭсилим айткан кеп эле:\n\f«Эри өлгөндө катынга.\nТөркүнү жакын» — деди эле.\nДушмандын көзүн тойдуруп,"
  },
  {
    "id": "70",
    "text": "Эсилим айткан кеп эле:\n\f«Эри өлгөндө катынга.\nТөркүнү жакын» — деди эле.\nДушмандын көзүн тойдуруп,\nБаламдын көзүн ойдуруп,\nБул жерде жүрүп нетейин?\nЭнемди эптеп жетелеп,\nБаламды алып төтөлөп,\nЖетилгенче жетимим,\nБукарды көздөй кетейин.\nТоодогу жылкы алабаш,\nТобурчак, буудан аралаш,\nТомсортпой журтту күтүүчү\nАркамда эркек бала жаш.\nАлдырып салдым иттерге,\nАйыпка мени кааласаң,\nАсылым туйгун ала жат!\nАлтыңды жыйган сен болдуң,\nАзабын тарткан мен болдум,\nКүмүштү жыйган сен болдуң,\nКүнүн көрүп алты арам, ,\nКүйүтүн тарткан мен болдум.\n«Кара-Буура, Чаткалым,\nКайрылып турар чама жок,\nКайран жерим, эсен бол!\nАппак калпак, көк чепкен,\nКоштошо албай баратсам,\nКайран элим, эсен бол!\nКызыл көйнөк, найча бел\nКыз балдарым, эсен бол!\nКелеңкер чачпак, кең соору!\nКелиндерим, аман бол!\nКара эгинден күрүч көп,\nКалайынан күмүш көп,\nБоз коёндон түлкү көп\nБокчого жыйган мүлкү көп\nКайран жер, Талас, аман бол!"
  },
  {
    "id": "71",
    "text": "Калайынан күмүш көп,\nБоз коёндон түлкү көп\nБокчого жыйган мүлкү көп\nКайран жер, Талас, аман бол!\nАк сакалын жайкаган,\nАдамдын сырын байкаган,\nАриптешкен адамды\nАлаканда чайкаган;\nКөк сүлөөсүн бөрк кийген,\nКөк ала калкан ойноткон,\nАстыга салса, ак жолтой,\nАркага жүрсө, сан колдой,\nКапилеттен сөз тапкан,\nКараңгыда көз тапкан,\nКысталганда бу жандын\nАмалын таап берүүчү\nАбакем Бакай мында жок.\nАй караңгы түн экен,\n\fМендей жесир байкуштун\nАзапты тартар күнү экен.\nАй сарала ат минген,\nТүпөгү жок айза алган,\nЖалан кылыч байланган,\nАйкөлдү ажал алса да,\nАлмамбет аяш калсачы;\nАлмамбет карап турганда\nБул кордукту салсачы,\nАрамдар ошондо талап алсачы.\nТууралжын келген бою пас\nТүлкү бою кара таш,\nКара калпак кыргагы\nЖанымда карап турсачы\nУлак кандын Сыргагы.\nАлышса, адамдын алы жетпеген,\nАрстандын тиши өтпөгөн,\nУзун бойлуу, кең далы,\nКелберсип турган кырдалы,\nЖанымда карап турсачы"
  },
  {
    "id": "72",
    "text": "Арстандын тиши өтпөгөн,\nУзун бойлуу, кең далы,\nКелберсип турган кырдалы,\nЖанымда карап турсачы\nЭр Балтанын Чубагы.\nЧиркин, көрүнбөй кетти өзүмө\nОшолордун арбагы.\nКазылган калың орум-ай,\nКайнаган калын шорум-ай!\nМаңдайымдын кайкысы,\nБу дагы ырысымдын тайкысы.\nБашайы жыйдым кийизче,\nБаатырдан калган кырк чоро\nБаркымды билбейт кийинче.\nАйкөлүмдүн барында\nАсылды жыйдым кийизче,\nАкыреттик дос элек\nКалмышында кырк чоро\nАлты арамга айдатып,\nАйлымды чапты кийинче.\nАлтыным болбой көмүрчө,\nКичи катын балдары\nАйлымды бузду семирсе...».\nДеп, ошентип, Каныкей\nАтышта кийсе ок өтпөс\nАколпокту таба албай.\nМанастан калган суп чепкен,\nСуп чепкенди кийинип,\nОшого деле сүйүнүп,\nАлмамбеттин Сырбараң\nСырбараңды таянып,\nОкчундай басып жай алып,\nТалоондоп калган буюму,\nАз да болсо, көп болуп,\n\fКара сур өңү чөп болуп,\nКайраттанып бел> байлап,\nКайгырып ыйлап, көз жайнап,\nКанчалык жери жарадар,"
  },
  {
    "id": "73",
    "text": "Кайраттанып бел> байлап,\nКайгырып ыйлап, көз жайнап,\nКанчалык жери жарадар,\nКайгырып басып шор кайнап,\nАкырек эти бөлүнүп,\nКапталынан аккан кан,\nЭтегинен төгүлүп,\nБүлдүргө болор жип калбай\nБүлкүлдөп үрөр ит калбай,\nКак этип учкан карга жок,\nКук этип учкан кузгун жок,\nКара кылар адам жок,\nКайсап алар тамак жок,\nКең дүнүйө тар болуп.\nМүшкүлдө турду Каныкей\nМуңдашарга зар болуп.\nМуну мындай таштайлык,\nБукарды көздөй Каныкей\nКачканынан баштайлык."
  },
  {
    "id": "74",
    "text": "КАНЫКЕЙ МЕНЕН ЧЫЙЫРДЫНЫН\nСЕМЕТЕЙДИ\nАЛЫП КАЧКАНЫ\nКең дүнүйө тар болуп,\nКелберсиген Каныкей\nКемирчекке зар болуп,\nКанча жара моюнда\nБасып барат ошондо,\nҮйүрмө кырдын оюнда,\nЖаралуу бою зыркырап.\nҮшкүргөндө Каныштын\nОозунан түтүн буркурап,\n«Алты арам келип калат» — деп,\nАрмандуу көзү жалдырап,\nБүткөн бою шалдырап,\nҮч-Кошойду жөлөнүп,\nБүткөн бойдун баарысы,\nКапкара канга бөлөнүп,\nБасууга дарман келе албай,\nБаласы менен энесин,\nБайкуш жесир көрө албай,\nКөз бозоруп тунарып,\nДарманы кетип куланып,\nТалыгып Каныш турганда,\nКайран энең Чыйырды\n«Коёюн, — деп, — ыйымды»,\n(Көзүнүн жашы дарыя\nДалайды көргөн олуя)\nБалтыр бешик баласын\n\fБооруна басып алыптыр.\nТемселеп турган жесирге\nТелмире көзүн салыптыр.\nКарылыгын билгизбей\nКайратын кемпир билгизди,\nЖетими жалгыз Семеңди\nБарбактатып күлгүздү.\n«Ой, Каныкей кулунум!\nЫйлай бербе буркурап,\nБалам, боздой бербе чыркырап!\nБерениң, төрөң өлгөн соң,"
  },
  {
    "id": "75",
    "text": "Белиңди байла, Каныкей!\nТөрткүлгө киши киргизбей,\nКылганын элге билгизбей,\nБөлүп салды көр Көбөш,\nКөргөнүбүз мынакей!\nБүгүн көргөн эртең жок,\nУшундай экен дүйнө бок.\nКүн ушундай болгон соң,\nБул жерге туруп нетели,\nКаны өлгөндө катынга\nТөркүнү жакын болучу.\nКара кан көздөй кетели!\nИчтеги муңду чачалы,\nЖүрү, балам, качалы!\nОй, Каныкей, кулунум,\nКейип, боздоп отуруп,\nНе мураска жетели.\nАтакең Темир кандын шаарына\nТентип кирип кетели!\nОй, Каныкей, кулунум,\nБелиңди байлап кайрат кыл\nБереним балам өөдө тур!\nЖасаган жазган буйрукка,\nКаныкей, балам, кайрат кыл!\nБүгүнкү көргөн таңда жок\nУшундай экен дүйнө бок.\nЖылкыдан тулпар кер да өткөн,\nУшу түпсүз дүйнөдөн\nЭчен түркүн эр да өткөн.\nИскендер баатыр шер да өткөн.\nБул түбү жыртык дүйнөнүн,\nТүбүнө чейин ким жеткен?\nАжалы келсе, өлөрбүз,\nАзабы болсо, көрөрбүз.\nЖалгызың эптеп эр жетсе,\nО, балам, бир жакшылык көрөрбүз!\nАйзага таккан желегим,"
  },
  {
    "id": "76",
    "text": "Жалгызың эптеп эр жетсе,\nО, балам, бир жакшылык көрөрбүз!\nАйзага таккан желегим,\nУшу турган жетимим,\n\fАйкөлдөн калган белегим.\nТулпардан калган туягым,\nУшу турган Семетей —\nТуйгундан калган чунагым;\nАсманда жарык жылдызым,\nЖакамда жакут, кундузум;\nОозумду ачып өпкөнүм,\nКөзүмдү ачып көргөнүм.\nӨзөндөн аккан булагым,\nӨлөрдө көргөн чунагым.\nМанастан калган мурасым,\nБашымдагы паанайым,\nБалтыр бешик Семетей —\nМаңдайдагы таалайым!\nАңдып келип, алты арам\nАдырды бойлоп ашпасын,\nАлсырап араң турганда.\nТөбөбүздөн баспасын.\nКармап алып жетимди,\nӨз билгенин кылбасын.\nКетели, балам, олтурбай,\nКокустан кудай урбасын!».\nДеп, ошентип Чыйырды,\nКүрсө-күрсө жөтөлүп,\nБалтыр бешик жетимди\nАлмак-салмак көтөрүп,\nБелести басып өтө албай,\nКараган. бута, таш көрсө,\nБекинген менен бата албай,\nЧарчап, ыйлап, басалбай,\nЧапчактын белин аша албай,\nКепич кийбей, байпакчан\nКейип басат курган жан.\nӨтүгү жок, байпакчан"
  },
  {
    "id": "77",
    "text": "Чапчактын белин аша албай,\nКепич кийбей, байпакчан\nКейип басат курган жан.\nӨтүгү жок, байпакчан\nӨлмөсөк басат чунак жан.\nБасайын десе ал кетип,\nБалтырдан кара кан кетип,\nЖиликтин башы зыркырап,\nТаманы ташка былчырап.\nЧыйырды менен Каныкей\nНе кыларын биле албай,\nОлтура калды буркурап.\nОлтура калып жанаша,\nСеметейди караса,\nАлты күнү наар албай,\nАрбайып азып калыптыр,\nИтий болгон баладай,\nБаркырап үндү сала албайт,\nКөтөрүп башын ала албайт.\nЖаркыраган көзүнө,\n\fКирпиктери салаңдайт,\nМуну көрүп Каныкей\nБүткөн бою зыркырайт,\nСеметейди кучактап,\nЭнекелеп буркурайт:\n«Айланайын энеке,\nЖалгызым минтип калган соң,\nБукарга барып нетейин,\nМындан көрө жетимдин\nЖамандыгын көрбөстөн,\nКурман болуп кетейин!\nКаран түн, амал кетет бейм,\nКаралды кылган жалгыздын .\nАжалы бүгүн жетет бейм!\nАа, кагылайын энеке,\nАчкадан бала өлөт бейм!\nАсылын көрбөй чунактын,\nАрманды бул көз көрөт бейм!"
  },
  {
    "id": "78",
    "text": "Аа, кагылайын энеке,\nАчкадан бала өлөт бейм!\nАсылын көрбөй чунактын,\nАрманды бул көз көрөт бейм!\nЭмчегим берсем, сүтү жок,\nЭс алдырып алууга\nМен бейбактын күчү жок!\nЖашынарга кабак жок,\nЖалмаларга тамак жок.\nАйланайын энеке,\nАжал жетсе өлөйүн,\nАйкөлдөн калган жетимге\nАзык издеп көрөйүн.\nАрыстанча желейин,\nАрымды таштап мен шордуу,\nАзык таап келейин.\nАзык таап келгенче,\nАйланып жүзүн көргөнчө,\nАдырды бойлоп жүрүп ал,\nАлты күндө күйүп ал!\nАлты күндөн мен калсам,\nӨлбөс камын жеп кеткин,\n«Асыл балам Каныкей\nӨлгөн экен» деп кеткин!\nЖети күндө мен келем,\nЖети күндө келбесем,\nКара чачың өрүп ал,\nКордук көрбөй, энеке,\nАжалдан мурун өлүп ал!»\nДеп ошентип турганда,\nБайдын уулу Бакай кан\nАк сакалын жайкалтып,\nБозбууданын чайпалтып,\n«Жетимди барып көрөм, — деп,\nУчурашып келем, — деп, —\nЧыйырды менен Каныкей\n\fЧындап кайрат берем» — деп,\nКеле жатса Кен-Колго,\nЧаң уюлгуп асманга,"
  },
  {
    "id": "79",
    "text": "Чыйырды менен Каныкей\n\fЧындап кайрат берем» — деп,\nКеле жатса Кен-Колго,\nЧаң уюлгуп асманга,\nЖан көрүнбөй калыптыр;\nЖабалактап жайнаган\nМал көрүнбөй калыптыр.\nЧатырайган ак ордо\nАл көрүнбөй калыптыр.\nШагында булбул сайраган\nТал көрүнбөй калыптыр.\nСандап жаткан калың төө,\nНар көрүнбөй калыптыр.\nАр кайсы жерде оркоюп,\nБузулган дубал калыптыр.\nКаалга темир, сом калай,\nЗаңкайган ак сарайды\nТөрт күл кылып салыптыр.\nКыбыраган киши жок,\nЖуртта калган ити жок,\nТартып койгон желе жок,\nЧаңдан башка неме жок.\nМуну көрүп карт Бакай,\nАйкырып атын моюндап,\nАк сакалын коюндап,\nМанас жаңы өлгөнсүп,\nТозокту бүгүн көргөнсүп,\nАттын башын чулгутуп,\nКөккө чаңды бургутуп,\nАдырды көздөй зыргытып,\nКадиктүү жердин баарысын\nКарап жүрөт карт Бакай.\n«Жетим менен жесирди,\nАман калса табам» — деп,\nСамап жүрөт карт Бакай,\nКокту, колот сайларды\nАралады карт Бакай.\nКарт жүрөгүн муң менен\nЖаралады карт Бакай."
  },
  {
    "id": "80",
    "text": "Кокту, колот сайларды\nАралады карт Бакай.\nКарт жүрөгүн муң менен\nЖаралады карт Бакай.\nСерепчилеп ой-тоону,\n«Эми кайдан табам» — деп,\nЭки жагын элеңдеп,\nЧамалады карт Бакай.\nБозбууданын моюндап,\nАк сакалын коюндап,\nҮч-Кошойдун колотун.\nЧаба түшүп караса,\nЭрбең-сербен эткенсип,\nЭки караан отурат\nБирине-бири жанаша.\nКарга десе, кузгундай,\n\fКанат жасап учкандай.\nЖору десе, адамдай,\nАдам десе, сербейип,\nКөрүнөт көзгө караандай.\nКөрө коюп кан Бакай,\nКөңүлү башка бөлүнүп,\nКөзүнүн жашы төгүлүп,\nБолгондун баарын туюнуп,\nСакалдан жашы куюлуп,\nЖетип келсе эр Бакай,\nКаныкей какшап отурат.\nЧындап ыйлап Чыйырды,\nКөзүнө жашты толтурат:\n«Арамдар асты оңбосун,\nЭгерде эки болбосун!\nКөбөш көр шүмшүк баштады,\nКазандан бери талкалап,\nКайырчы кылып таштады. -\nАла-Көл элек, Саз болдук,\nАла-Тоо элек, пас болдук.\nАрамдар менен айкашпай,\nАт үстүндө байкашпай,\nЖетим-жесир жаш болдук.\nКылганын элге билгизбей,"
  },
  {
    "id": "81",
    "text": "Арамдар менен айкашпай,\nАт үстүндө байкашпай,\nЖетим-жесир жаш болдук.\nКылганын элге билгизбей,\nОрдого киши киргизбей,\nАлты арамдын айынан,\nБакай, арбын элек, аз болдук!\nКөзүнөн жашы тамчылап,\nКара жерди камчылап,\nКан Бакай айтты арманын:\n«Сакалымдын агында,\nСапар кетер чагымда,\nАркам Манас барында,\nАндан мурда өлбөдүм!\nАтпайдын эркин чагында,\nАргымак минип куш салып,\nАркырап жүргөн чагымда,\nАк сакалым жайкалтып,\nЖаркырап жүргөн чагымда,\nБуудан минип, куш салып,\nБурулдап жүргөн чагымда.\nБул кордукту көргүчө,\nОшондо неге өлбөдүм!\nКошомат кылып кырк чоро,\nЧуркурап жүргөн чагында,\nАлтын менен күмүшкө\nБөлөнүп жүргөн чагымда,\nАйбатым Манас асылга,\nЖөлөнүп жүргөн чагымда,\nМаңдайга келген багымда,\n\fОшондо өлбөй арман күч,\nМанастын тирүү чагында!\nДөө болуп турган кезимде,\nДөөлөтүнүн шарында,\nАлмамбет, Чубак жанымда,\nАжыбай, Сыргак кашымда,\nОшондо өлбөй арман күч!\nКачан камчы тиет деп,"
  },
  {
    "id": "82",
    "text": "Алмамбет, Чубак жанымда,\nАжыбай, Сыргак кашымда,\nОшондо өлбөй арман күч!\nКачан камчы тиет деп,\nКарыган кезде этиме\nКарылыктын айынан\nКачып жүрөм кор болуп\nКалың элдин четине.\nАйлам барбы кантейин,\nАбыке менен Көбөштүн\nБара албадым бетине!\nКырктын башы Кыргыл чал,\nТурчуу беле сөзүнө.\nКырк чорону азгырып,\nКирип кетти кол чаппай,\nКан Көбөштүн өзүнө.\nКаныкей балам кайгырып,\nЖаш албагын көзүңө.\nЖетимиң аман эр жетсе,\nЧачылганың жыйналып,\nКеткениң келер өзүңө.\nТемирканга эптеп жет,\nЖетимди кармап бетиңе.\nКан Бакай кантип жүрөт деп,\nО, балам, алып жүргүн эсиңе!\nКулак салып тилимди ал\nУшул айткан сөзүмө!\nЭсен болсо жалгызың,\nАрамдар келер эсине.\nТемир канга балам, кет!\nБалам, кетсең, бачым кет!\nАк батамды берейин,\nАйткан жерге аман жет.\nЧыркыратып ыйлатпа,\nЧыйырдыны ала кет!\nТөкпөй-чачпай сөзүмдү\nКулагыңа сала кет!\nО, Каныкей, кулунум,\nБүгүн бурдуң санааны,\nАлыска сапар жол жүрүп."
  },
  {
    "id": "83",
    "text": "Кулагыңа сала кет!\nО, Каныкей, кулунум,\nБүгүн бурдуң санааны,\nАлыска сапар жол жүрүп.\nАман сактап алыпсың\nМанастан калган баланы.\nМындан ары, Каныкей,\nАңылдаган алты арам\nКең-Кол бойлоп конушпайт,\nКыйгачташкан кырк чочко\n\fБаштагыдай болушпайт.\nЖыл он эки ай болгончо,\nБалам, төө кайтарып күйөрмүн.\nТөбөңдөн тийген ит менен,\nКырдаалы келсе Каныкей,\nМен төбөлөшө жүрөрмүн.\nТөрөмдөн калган жалгызды,\nМен он эки жыл күйөрмүн.\nОн эки жылда келбесе,\nТаласты балаң көрбөсө,\nАзабын тартып кордуктун,\nАжалсыз Бакай өлөрмүн.\nО, Каныкей, кулунум!\nАңгеме дүкөн курай жүр,\nАл-абалы кандай деп.\nБакайдын жайын сурай жүр!\nСен Букардан тарткыча,\nБек байлаймын белимди,\nМедер кыла жүрөсүң,\nБалам, берениң айтка жериңди.\nТөө ичинде кара нар,\nМен Желмаянды сактармын.\nО дүйнө кеткен жалгызым —\nМанастын тузун актармын»,\nДеп, ошентип, кан Бакай\nБотодой боздоп басылды,\nИчиндеги кайгысы\nЖаш менен агып жазылды."
  },
  {
    "id": "84",
    "text": "Деп, ошентип, кан Бакай\nБотодой боздоп басылды,\nИчиндеги кайгысы\nЖаш менен агып жазылды.\nБакайдан кайрат кеп угуп,\n«Кеткениң келет» — деп угуп,\nКаныштын көөнү ачылды.\n«Кан аба» — деп кеп баштап.\nБермет сөзү чачылды:\n«Өзөнгө кырчын тал бүтөр,\nӨлбөгөн жанга мал бүтөр.\nМанастан калган бир жетим,\nЭсен болсо, эр жетер.\nЭр жеткенче, эс кетер,\nЭшикке келген дос кетер.\nЭсен болсо каралдың,\nЭптеп-септеп күн өтөр.\nКапа болсок, кан аба,\nКайратың жетим бар, аба.\nМанастан калган белек бар,\nБаш көтөрөр желек бар.\nБалаң аман турганда,\nБаладан сага жөлөк бар.\nӨлбөсөм Чаткал жайлармын,\nӨзөнгө бээм байлармын.\n\fКөлөкөм аман турганда.\nКөбөштү мен да айдармын.\nДоңуз канды жайлармын!\nАбыкесин аймармын,\nКөбөштү көргө киргизип,\nЭл ичинен айдармын!\nАжал жетип күн бүтсө,\nКимди сорбойт кара жер,\nАйланайын абаке,\nАзык-түлүк камдап бер.\nАрыбай турган буудандан,\nЭки күлүк тандап бер!».\nАнда Бакай кубанып,"
  },
  {
    "id": "85",
    "text": "Азык-түлүк камдап бер.\nАрыбай турган буудандан,\nЭки күлүк тандап бер!».\nАнда Бакай кубанып,\nКадимкидей чартылдап,\nКүмүштөй болуп көрүнгөн\nАк сакалы жаркылдап,\nКайра салып, жылкыдан\nЭки буудан тандатып,\nЭэктеп жүргөн жылкычы,\nЖылкычыга карматып,\n«Барар жолу алыс» деп,\nТокумун жумшак жайлатып,\nАзык-түлүк камдатып,\n«Отуз күнгө жетет, — деп, —\nАдашып жолдон кетпесе,\nЖетмек турсун өтөт» — деп,\nКой союп эт бышырып,\nАк куржунга салдырып,\nАкыл айтып зор Бакай,\nАбдан сөзгө кандырып,\n«Эл жок. суу жок талаада,\nБалам суусап калат, — деп, —\nКаныштын тынчын алат» — деп,\nСарамжалын бүт берди,\nЧаначка куюп сүт берди,\nЭки буудан ат берди,\nКан Темирге кат берди.\nБуудандан калган Семетей\nЭки айымга табыштап:\n«Ой. Каныкей, кулунум,\nТемир кан конуп жетерсиң,\nАтаңа айыл болорсуң.\nАрка чачың өрө көр,\nАлдайлеп турган чунакты\nЫсмайылга бере көр!\nОолакка салгын боюңду,\nЧоочундай кылгын оюңду."
  },
  {
    "id": "86",
    "text": "Алдайлеп турган чунакты\nЫсмайылга бере көр!\nОолакка салгын боюңду,\nЧоочундай кылгын оюңду.\nБалаң эрбейип атка мингенче,\nОк өтпөс тонун кийгизбе,\nО дүйнө кеткен Манастын\n\fАта экенин билгизбе!\nТулпарды минип желгенде,\nЖашы он экиге келгенде.\nЖибергин ушул Таласка,\nЗыярат кылсын жетимим,\nКурдашым көкжал Манаска!\nМен кыянын башын чалармын,\nКыйналып Бакай өлбөсөм,\nКыямат жүзүн көрбөсөм,\nКыйындан калган белекти\nМен жолдош кылып алармын!\nБилбегенин билгизем,\nТуйбаганын туйгузам!\nМен ээрчитип жүрүп эр кылам!\nЭр уулу менен тең кылам!\nБелин бекем буушам,\nБексинген Коңур канкордон\nБерендер кунун куушам!\nАман келсе жетимим,\nБакай гана күнүн көргөнү!\nЖетим аман келбесе,\nБайкушуң Бакай өлгөнү!\nАман келсе Семетей,\nЖыргап Бакай тунганы!\nКечигип калса Семетей,\nБакайды кудай урганы!».\nДеп ошентип зор Бакай,\nКечээ кабылан Манас өлгөндө,\nКайгыны куу жан көргөндө,\n(Белгилүү күлүк жан эле."
  },
  {
    "id": "87",
    "text": "Кечээ кабылан Манас өлгөндө,\nКайгыны куу жан көргөндө,\n(Белгилүү күлүк жан эле.\nКатагандын кан Кошой\nАсага берген мал эле)\nТайторудай буудандын\nЧап олоңун бек тартып,\nКуюшканын узартып,\nБасмайылын бастырып,\nБар шаймандын баарысын,\nТайторуга тарттырып,\nЖол жорголуу жанга тынч,\nАсыл жылкы Акборчук,\nАкборчукту жетелеп.\nЧыйырдыга мингизип,\nБерен Бакай карыя\nКөк жалдыгын билгизип.\nБеренден калган белектин,\nОн бетинен бир жыттап,\nСол бетинен бир жыттап,\nУлам-улам кучактап,\nҮчөө бирдей бышактап,\nКөздүн жашын төгүшүп,\n\f«Көрүшкөнчө кош бол» деп,\nОртого коюп жетимди,\nУлам-улам өбүшүп,\nКарт бүркүттөй кан Бакай,\nКачкындарды жашырып,\nЖоргонун белин ашырып,\nБуудандардын бутунан,\nБургуп чаңдар чачылып,\nАжырашып кете албай,\nУлам ыйлап басылып,\nАраңдан зорго айрылып,\n«Аман бол!»— деп эр Бакай,\nАрт жагына кайрылып,\nМанасы бүгүн өлгөнсүп,\nӨкүрүп-өксөп кайгырып,\nКөзүнөн жашын кулатып,"
  },
  {
    "id": "88",
    "text": "Арт жагына кайрылып,\nМанасы бүгүн өлгөнсүп,\nӨкүрүп-өксөп кайгырып,\nКөзүнөн жашын кулатып,\nАтынын буусун булатып,\nӨкүргөн бойдон Таласка\nКан Бакай кетти чуратып...\nКүркүрөгөн жалкы шер —\nМанасынан айрылып,\nКиндик кескен сонун жер —\nТаласынан айрылып,\nКасиеттүү кан Бакай —\nАбасынан айрылып,\nКең Таласты кыя албай,\nКөзүнүн жашын тыя албай,\nКош айтышты Каныкей;\n«Атпай элдин ардагы,\nАйланайын Манасым!\nАлтын беши — тууган жер.\nКагылайын Таласым!\nӨөдө бассам, өбөгүм,\nМүдүрүлсөм, жөлөгүм,\nТөбөмдөгү жылдызым,\nБаарыңардан айрылдым,\nКырк уруу кайран кыргызым!..\nКектешкен жоого камынган.\nКөк жолборстой чамынган,\nАйкөлүм, сенден айрылдым,\nАзапка түшүп кайгырдым.\nЭчкиликтин аскасы,\nЭч адамга билгизбей,\nЭр, төрөм. сага жай кылдым.\nКоргонсуз калган балама,\nАрбагың тирүү бар болсо,\nАр убак, төрөм, кайрылгын!\nКыймылсыз калдын түбөлүк\nКең Колдун аска чебинде.\nАрбагын колдоп жүрсө экен,"
  },
  {
    "id": "89",
    "text": "Кыймылсыз калдын түбөлүк\nКең Колдун аска чебинде.\nАрбагын колдоп жүрсө экен,\n\fАркалай турган демилге.\nАргасыз тентип биз кеттик,\nАрманы болбос адамдын\nКөмүлсө сөөгү жеринде!\nТелчигип кайра келе албай,\nКайран элди көрө албай,\nКалбасак экен көк жалым,\nАлда кимдин жеринде!\nӨсүп-өнгөн кең Талас,\nЭлин менен аман бол!\nКөз мелжиткен кең өзөн,\nБелиң менен аман бол!\nМуңга толгон кан Бакай,\nЧалын менен аман бол!\nКелеңкер чачпак, боз улан,\nЖарың менен аман бол!\nЖайлап жаткан төрт түлүк\nМалың менен аман бол!\nКайрылып жерди карасам,\nКара боорум эзилет,\nКарай берсем көз тойбой,\nКара көзүм тешилет.\nКак жүрөгүм жарылып,\nКабыргам менин эзилет.\nКаңгырап кеткен биз шордуу,\nКагылайын кең Талас,\nКай күнү сага кезигет?!\nКайда жүрсөм кең Талас.\nКетпессиң менин эсимден,\nЖетимиңди жеткирбей,\nКандуу жаш кетпес көзүмдөн.\nКөргө кирип кеткенче,\nАтпай кыргыз тууган журт,\nАйланайын кең Талас,\nҮзбөймүн үмүт өзүңдөн!"
  },
  {
    "id": "90",
    "text": "Көргө кирип кеткенче,\nАтпай кыргыз тууган журт,\nАйланайын кең Талас,\nҮзбөймүн үмүт өзүңдөн!\nТентиреп жүргөн жетимиң.\nЖетимим келип элине\nУнчугар бекен төшүңдөн!».\nДеп ошентип Каныкей,\nКөзүнүн жашы көл болуп,\nКөрбөгөнү көр болуп,\nКүйбөгөнү күл болуп,\nКаныкей менен Чыйырды\nБөлөк-бөлөк тумшукту\nТаштай кетип баратат,\nЖан эргитип бир жайга\nЖатпай кетип баратат.\nЖер жүзүнө даңкайып.\nЭки катын, бир бала\nБатпай кетип баратат,\n\fАдыр-адыр белести,\nАшып кетип баратат,\nАт болтура, тынымсыз,\nШашып кетип баратат.\nАдам баспас аман жол\nБасып кетип баратат.\nМээ кайнаган чөл менен\nТайтору менен Акборчук\nКылт дегизип суу жутпай,\nКырт дегизип зөп чалбай,\nЖамбаштап уйку кандырбай,\n«Береним төрөм өлбө!» — деп.\nБелгилүү туулган Каныкей\nКуурап кетип баратат:\nКөөкөргө куйган азык-сүт\nАт үстүнөн жетимге\nУпчу менен эмизип,\nБышырган жилик, эттерди\nЧыйырдыга жегизип,\nКүндүзүндө тынч албай,\nТүнүчүндө уйку албай."
  },
  {
    "id": "91",
    "text": "Бышырган жилик, эттерди\nЧыйырдыга жегизип,\nКүндүзүндө тынч албай,\nТүнүчүндө уйку албай.\nТүндө тынып калбастан,\nКүн мезгилин албастан,\nКүндөп-түндөп жол жүрүп,\nАт аябай мол жүрүп,\nЭчен белден ашты эми.\nКүмүш кайың, гүл токой,\nГүл-Токойго жетти эми.\nУшул жерди эжелден\nГүл-Токой-Ата дээр экен.\nЖемиши мол, гүлдөгөн,\nНур төгүлгөн жер экен.\nГүл-Токойду карасаң,\nЖаңгагы жайнап төгүлгөн.\nЖан талашкан үчөөнө\nЧын бейиштей көрүнгөн,\nКайыңда тоту сүйлөгөн,\nБадалдан үкү күүлөнгөн,\nТокойдон булбул сайраган,\nТалаада чили жайнаган\nҮлпүлдөгөн талы бар.\nҮргүлөгөн багы бар.\nКанаттуусу бөтөнчө,\nКайберендин баары бар.\nЭшик алдын карасаң,\nЭңгезердей мунар бар.\nБашы көктү тиреген\nҮйдөй-үйдөй чынар бар.\nЧырпыгында бүтүн жок,\nЧыбырап толгон уя бар.\n\fБир бутагын карасаң.\nСамсаалап учкан сар тууган.\nБир бутагын карасаң,\nКөк ала моюн таан тууган,\nБир бутагын карасаң,\nКоко тамак чар тууган.\nКылды башын карасаң,"
  },
  {
    "id": "92",
    "text": "Көк ала моюн таан тууган,\nБир бутагын карасаң,\nКоко тамак чар тууган.\nКылды башын карасаң,\nКөк кутаны ал тууган.\nТерекке тууган куштары,\nТеминип турат учканы.\nБир жагында чабыттап,\nСызып жүрөт шумкары.\nЖалбырагы чынардын\nЖайып койгон жаргактай.\nКөмүрдөй болгон кара курт,\nКөрө жүргөн бармактай...\nТерекке жетип Каныкей,\nЭэрин алып жайдактап,\nЭсил Бакай айткандай,\nТулпарларды баймактап.\nОкоро түйгөн ак чылбыр\nКайра байлап кабыштап,\nБайтерекке табыштап,\nАлакең кылган Аккаңкы,\nБаш-башына жазданып,\nКыбыланы баштанып,\nЖатып уйку кандырып,\nЖамбаштап жанды тындырып,\nЧыканактап тынч алып,\nЧырым этип уйку алып.\nЭсин жыйып алганда,\nУйкудан чочуп ойгонуп,\nКороздой болгон Каныкей\nОн жагына толгонуп,\nЖооруган буту басылып,\nЖолоочу жүргөн шордуунун\nУмачтай көзү ачылып,\nУйкудан турса ойгонуп,\nЭтине келген тулпарлар,\nЭэлигишип жулкунуп.\nОоздук чайнап булкунуп,\nОн кулагын жапырып,\nОнураңдап буудандар"
  },
  {
    "id": "93",
    "text": "Ээлигишип жулкунуп.\nОоздук чайнап булкунуп,\nОн кулагын жапырып,\nОнураңдап буудандар\nКара жердин кыртышын\nАсманды көздөй сапырды.\nАсмандан жылдыз зырылдап,\nКыбыла көздөй бириндеп,\nТан алдында сары жел,\nАлда кайда дырылдап,\nТан кашкая сүрүптүр,\n\fЖерге жарык тийиптир.\nБурулуп муңдуу Каныкей\nМанастан калган боз кисе\nМойнуна кынап салды эми.\nА дүйнө кеткен айкөлдүн\nАрбагына жалынып.\nАт байлаган чынарга\nАкырын басып барды эми.\nОкуранган аттардын\nОоздугунан алды эми.\nКара кыяк, сонун чөп\nБел-белинен чалдырып,\nОргуп жаткан булактан\nСуусундарын кандырып,\nКулун сындуу бууданды\nКумдуу жерге оонатып,\nКөзүнүн жашы төгүлүп,\nКөңүлү кургур бөлүнүп:\n«Ай караңгы түн болсо,\nТүн эмне болуучу?\nКокондон келип каракчы,\nҮстүнөн түшсө бейбактын,\nКүнү эмне болучу?\nҮстүнөн түшсө каракчы,\nТүбүмө чогуу жетпейби?\nӨлгөндө көргөн баламды\nОлжолоп алып кетпейби?\nКарабет жесир мендейди\nКурмандыкка чалбайбы?"
  },
  {
    "id": "94",
    "text": "Өлгөндө көргөн баламды\nОлжолоп алып кетпейби?\nКарабет жесир мендейди\nКурмандыкка чалбайбы?\nКурдаштан калган жетимди\nКул кылып кармап албайбы?\nТентиреп жүргөн биздерге\nБейпайды мыктап салбайбы?\nКарындан чыккан жалгызым,\nКөк жалдан калган жылдызым,\nЖылдызымды жетилтпей,\nТүбөлүк кулдай кылабы?\nЖелигип жүргөн жесирди\nУшунтип кудай урабы?\nКагылайын энеке,\nЖеликкен адам турабы?\nСыйынттап качкан шордуулар\nБукарга жетпей тынабы?».\nДеп ошентип Каныкей,\nЧабуул койчу эмеде,\nАзыгын жанга байланып,\nАтышка кирчүү жоо-жарак\nБелине кынап жайланып,\nЖетим менен чочунуп,\nТулпарларды токунуп,\n\fЭр экенин билгизип,\nЭсим эне карысын\nАкборчукка мингизип,\nОң-тетири теминип,\nАябас алыс жол жүрүп,\nМунарык түшкөн чел менен,\nБудур-будур бел менен,\nИмерилген жол менен,\nИйри буйру суу менен,\nДалай-далай чөл басты,\nБукар карап мол басты."
  },
  {
    "id": "95",
    "text": "БУКАРАГА БАРАТКАН ЖОЛДО\nалай жерден өткөндө,\nОйноп өскөн Чоң-Ак-Чий\nЧек арага жеткенде,\nКөңүлү чөгөт бөлүндү,\nКөнгөн жерди көргөндө,\nКөзүнүн жашы төгүлдү:\n«Оо, кагылайын энекем —\nТаянган медер берекем!\nЭсиме келди балалык,\nЭселек кезде — чалалык.\nУулдан бирди шер тууган,\nКыздан бирди эр тууган.\nАсылым менин берекем —\nАлтын жатын энекем\nОлуят болуп жаралган.\nОң болгонум айтайын,\nОлуя эне, угуп тур!\nУшу турган Букарга\nЧоң болгонум айтайын.\nАдам болуп курган жан,\nЖаралганым айтайын.\nБукарда атам Темир кан\nЭркек көрбөй дүйнөдөн,\nОн эки кызды көрүптүр.\nОё бычып калың жеп,\nОн эки канга бериптир.\nОйрон атам зарланып,\nОн үчүнчү бир болуп\nМен шордууну көрүптүр.\n«Кыз да болсо кенжемди\nАлтымыш уулга бербейм» деп,\nТоюма токсон союптур.\nТоодой этке тойдуруп.\nМен бейбактын атагын\nКаныкей сулуу коюптур.\n\fМойнума тумар тагыптыр,\nЭркелетип багыптыр,\nЧачымды майлап өрүптүр.\nӨз жанындай көрүптүр."
  },
  {
    "id": "96",
    "text": "Мойнума тумар тагыптыр,\nЭркелетип багыптыр,\nЧачымды майлап өрүптүр.\nӨз жанындай көрүптүр.\nМен экиге келгенде,\nЫсмайылды төрөптүр.\n«Акжолтоюм Каныкей —\nКара сурдун сулуусу,\nУргаачынын нурдуусу,\nКагылайын, балам!»— деп,\nЭсепсиз көрүп өзүмдү,\nЭркелетип кыз кезде,\nАлган экен сөзүмдү.\nЖетиге чыгып келгенде,\n«Жеткилең болот балам» — деп,\nКуруп калган шордуу энем\nМойнума жакут тагыптыр,\nБүткүл Букар элдери\nЭркелетип багыптыр.\nӨзүм бала секелек,\nЖашым он экиден өтө элек,\nУргаачыдан уз кезде,\nОйноо бала кыз кезде,\nТулпар оозун бурганда,\nТуйлап ойноп турганда,\nПадышалык Букарга\nӨзүм буйрук кылгамын.\nБукардын кызын жыйгамын,\nОлоңдой болгон кайран чач,\nКак төбөмө түйгөмүн.\nКаалаганды кийгемин.\nЖелбестен жорго ат минип,\nМойнумда мончок шаркылдап,\nЖелбегей торко тон кийип,\nАлтын тонум жаркылдап,\nСейилдикте жүрчү элем.\nКагылайын энеке,\nКыз кезимде мен шордуу,\nКең Букарды билчү элем."
  },
  {
    "id": "97",
    "text": "Сейилдикте жүрчү элем.\nКагылайын энеке,\nКыз кезимде мен шордуу,\nКең Букарды билчү элем.\nКоно турган жер чалып,\nАлтын кемер курчанып,\nКүндүзүнө бээ союп,\nТүнөгөн жерге тай союп,\nБукарлыктын бууданын\nКермеге аса байлатып,\nБаглан козу, ширин баш\nСейилдикте кайнатып,\nЖүргөн жердин баарысын\nБерекеге жайнатып,\nБукардан чыгып аянбай,\n\fАлты күнү жол жүрүп.\nСейилдикке, чунак жан,\nУшул жерге келчү элем...\nКаныкейдин кең көлчүк,\nТелегейи тең көлчүк,\nЖыл маалында курган жан,\nСейилдикке чыкчу элем,\nСергип эркин күлчү элем.\nКагылайын энекем.\nКаалаганга жетчү элем.\nСексен келин, сексен кыз,\nОй, энеке, кулак сал,\nОйноп-күлүп келчү элем.\nКөрүнүп жаткан кең көлчүк,\nЭнеке, телегейи тең көлчүк.\nКайыңга жазган каты бар.\nАл кайындын бетинде\nЖесирин Каныкейдин аты бар\nТерекке жазган каты бар,\nТеңтуштардын аты бар.\nТегерете чынар бак,\nОртосунда сейилге\nОйноп мингем алтын так.\nКыздарга нуска көргөзүп,"
  },
  {
    "id": "98",
    "text": "Тегерете чынар бак,\nОртосунда сейилге\nОйноп мингем алтын так.\nКыздарга нуска көргөзүп,\nУшунтип жүргөн кайран чак.\nЧымдын кынай түбүндө,\nЖасалгалуу үбүмдө,\nТак түбүнө салдырган\nЗор килемим бар эле.\nКилемдин жайын айтайын:\nАлтын түрлүү зор килем,\nКырк жылы сууга таштаса,\nКылайып чети оңбогон.\nСексен жыл сууга чыласа,\nСерпилип чети оңбогон.\nАркагы жибек, алтындан,\nТак алдыма салдырып,\nОйноп жүргөн ошол чак.\nШашканда эми нетелик,\nКөлчүктү көрө кетелик!\nКагылайын энеке,\nБукарга анан жетелик!».\nДеп ошентип Каныкей,\nЭнекесин шаштырып,\nКөлчүккө келди бастырып.\nКең көлчүккө келгенде,\nКөлчүгү соолуп калыптыр.\nТегеректе чынар бак\nТакыр куурап калыптыр.\nСалынуу сарай, салкын жай\n\fТүк калбай урап алыптыр.\nБоконосу болк этип,\nБортошо болгон жүрөгү\nБолор-болбос солк этип,\nКаныкей карап алды эми.\nКөзүнүн жашын агызып,\nМына бул кепти салды эми:\n«О, кагылайын энеке!\nЭки күнү Букарга\nЖатпай өлөт экенбиз,"
  },
  {
    "id": "99",
    "text": "Мына бул кепти салды эми:\n«О, кагылайын энеке!\nЭки күнү Букарга\nЖатпай өлөт экенбиз,\nЖер жүзүнө биз байкуш\nБатпай өлөт экенбиз.\nСемиз элек, жал кетип,\nАрык болот экенбиз.\nМындан бетер шор кайнап,\nКарып болот экенбиз.\nУшу турган кең көлчүк,\nТелегейи тең көлчүк,\nКөлчүгүм соолуп калыптыр.\nКагылайын энеке,\nБул эмне болуучу,\nБуркуратпай долуну,\nЭнеке, бул укмушту жоручу!\nКаныкейдин кең көлчүк,\nТелегейи тең көлчүк,\nКайырчы келсе тойчу эле,\n«Кор болбосун Каныш!»— деп,\nБатасын берип койчу эле,\nКөлчүгүм соолуп калыптыр.\nБереги, мөмөлүү чынар багымдын\nМөмөсүн калкым жечү эле.\nБул Каныкейдин кең көлчүк,\nИлгери «падыша турган» дечү эле.\nБала чак оюн салган жер,\nБалаңыз келип күйөөлөп,\nБайкуш мени алган жер.\nТоксондон ала бээ союп,\nТогуз кан калкын чакырып,\nТоптошкон элге даңк болгон.\nТоюма көп журт келген жер.\nТогуз төөнүн алтынын\nКелин-кесек чогулуп,\nЖеңкетайга бөлгөн жер.\nТогуз кан төшөк талашып,"
  },
  {
    "id": "100",
    "text": "Тогуз төөнүн алтынын\nКелин-кесек чогулуп,\nЖеңкетайга бөлгөн жер.\nТогуз кан төшөк талашып,\nТоксон күн кызык көргөн жер.\nБуттаган алтын, кымбат зер,\nМөөрөйүнө берген жер.\nЭл чогулуп даңк кылып,\nКарабетке келген жер.\nМенин атам Темир кан\n\fКазынасын ачыптыр,\nБуйрук кылып калкыма\nДалай дилде чачкан жер.\nЭми көрсөк, энеке,\nТопурак учуп тоз болуп,\nКапкара болуп казылган.\nО, кагылайын энеке,\nБул укмушту жоручу,\nЭнеке бул эмине болучу?».\nОшондо Чыйырды байкуш кеп айтат,\nКеп айтканда деп айтат:\n«Ыйлабагын, Каныкей,\nСыктабагын, кулунум!\nСынбасты уста жасабайт,\nӨлбөстү кудай жаратпайт.\nӨксөгөн менен айла жок,\nӨкүрсөң, өлгөн табылбайт,\nӨкүнгөн менен пайда жок.\nТүгөнбөгөн дүйнөдөн\nТүркүн-түркүн эл өткөн.\nТүбү толбос бул жерден\nТүрдүү-түрдүү шер өткөн.\nКарасаң, толгон алп өткөн.\nОй, Каныкей, баш көтөр!\nКөлчүгүң соолуп калганы, —\nКөк жалың Манас өлгөнү.\nАйлана куурап калганы, —\nКордук салып өзүнө,"
  },
  {
    "id": "101",
    "text": "Көлчүгүң соолуп калганы, —\nКөк жалың Манас өлгөнү.\nАйлана куурап калганы, —\nКордук салып өзүнө,\nАрамдар малды бөлгөнү.\nО, Каныкей кулунум,\nЧынарың куурап калганы, —\nТайган иттей желгениң,\nАзапты тартып Каныкей.\nТаластан тентип келгениң.\nСарайың кулап калганы, —\nЗаманың кетип башыңан,\nАрамдар эмчек жарганы.\nКөрбөйсүңбү, Каныкей,\nОпосуздун жалганы.\nБеренден калган Семетей\nБелекке белге таңалык,\nБейпайлык кылбай баш көтөр.\nБелгилүү жерге баралык!\nБу Семетей баланын\nБек болор бекен боосу,\nБелгиге төлгө салалык!\nУшу турган көлчүгүң,\nО, Каныкей кулунум,\nКасиеттүү жер экен.\nАйтсам, сөзүм зар экен.\n\fКазанбактай кара чым,\nТилсимдеген эмедей,\nКара чымды карачы,\nКагылайын Каныкей,\nКара чымды аңтарчы!\n«Кабылан Манас колдо, — деп, —\nКадыр-көңүл калбаган,\nКалың калкым ондо» — деп,\nТаласка карап каңтарчы!\nИчинен кайнап суу чыкса,\nБизге кудай бергени.\nИчинде суусу жок болсо,\nО, Каныкей кулунум,"
  },
  {
    "id": "102",
    "text": "Ичинен кайнап суу чыкса,\nБизге кудай бергени.\nИчинде суусу жок болсо,\nО, Каныкей кулунум,\nАзаптын анык келгени.\nЖөлөнүп турган жалгызга\nТөлгө салып көрөлүк.\nТөлгөң кабыл келбесе,\nТөрөң Манас артынан\nБиз дагы кошо өлөлүк!\nОңолуп төлгөң төп келсе,\nОргучтап суусу көп келсе,\nӨксүгүң бүтөт Каныкей,\nБир жакшылык көрөлүк».\nДеп, ошентип, байбиче\nТөлгөлүү кебин салды эми,\nТөрөнүн зайбы Каныкей\n«Тоодоюм Манас, колдо!»— деп,\nОрдунан тура калды эми.\nКанжыгада айбалта,\nАйбалтаны алды эми.\nМойнуна кисе салынып,\nАташкан Манас баатырдын\nАрбагына жалынып:\n«Ишимди кудай оңдой көр,\nУлуу төрөм колдой көр!»—\nДеп. ошентип, Каныкей\nАйбалта менен чапкылап,\nКара чымды каңтарды.\nКолу менен ачкылап,\nКарап туруп Таласка,\nКайрылгансып Манаска,\nКалкын көздөй аңтарды.\nАңтарганда ал чымдан\nКара булак шыркырап,\nКүтүп турган эмедей,\nОргуштады зыркырап.\nКабыланы Манастын\nАрбагына жалынып,\nКайгы баскан Каныкей"
  },
  {
    "id": "103",
    "text": "Күтүп турган эмедей,\nОргуштады зыркырап.\nКабыланы Манастын\nАрбагына жалынып,\nКайгы баскан Каныкей\nКубангандан, шашкандан,\n\fКачып берди чыркырап.\nКарап турган Чыйырды\nМууну бошоп чыдабай,\nБоздоп ийди буркурап.\nМына, ошентип, көлчүктүн\nКайрадан суусу толду эле,\nКыз кезинде бейбактын\nОйноп жүргөн чынары\nКадимкидей болду эле,\nБулбул куштар сайрашып,\nБутагына конду эле,\nЧаңкап турган кош буудан,\nКош буудандын капчыгы\nЧанактай болуп толду эле,\nКайран кемпир Чыйырды\nЭтек, жеңи жыйылды,\nЖаза басып камынып,\nКөкүрөгү кирилдеп,\nКөзүнүн алды ириңдеп,\nМойнуна курун салынды,\nБотодой боздоп буркурап,\nКаныкейге жалынды:\n«Кагылайын Каныкей,\nКүптүүнү кудай жазат бейм.\nКүйүттүү кабак ачат бейм,\nКалаалуу коргон чынарын\nКайрылып колдо болот бейм.\nКичине жетим Семетей\nАтасындай болот бейм.\nКетилген болот жетилип,\nБелестен аккан булагын,\nБеренден калган чунагың\nЭлине келип конот бейм.\nИчтеги мүшкүл күйүттүн"
  },
  {
    "id": "104",
    "text": "Белестен аккан булагын,\nБеренден калган чунагың\nЭлине келип конот бейм.\nИчтеги мүшкүл күйүттүн\nБаарын, балам, шилейлик,\nӨлгөндөн калган чунактын\nАлтындай жанын тилейлик!\nАлып кел балам, азыкты,\nБаабедин кылып тоёлук.\nБуйругу күчтүү теңирге,\nКулунум, бир жалынып коёлук!».\nКаныкей анда кеп айтат,\nКеп айтканда деп айтат:\n«Кагылайын энекем,\nАйтканың кандай берекем!\nЧоң Букарга жеткиче,\nЧоочун жолдон өткөнчө,\nМинип жүргөн тулпарга\nАлты күндүк жол эле.\nТомуктай болгон тоосу жок,\n\fКемегедей коосу жок,\nБуурусун тийген чийин жок,\nСуур казган ийин жок\nМунарык болуп бурчтанат,\nБулунгур болуп учтанат,\nАдыр-адыр бел келет,\nАзабы катуу төр келет.\nКуулар учса, кулаган,\nКуйкумдалган жер ошол.\nКуландардын туягы\nКуйкаланган чөл ошол.\nЧымчып жээрге чөбү жок,\nЧып этимге суусу жок\nОшол чөлгө барганда,\nКагылайын энеке,\nАйлабыз чогуу кетпесин,\nАлдейлеп жүргөн жетимдин,\nАжалы бөөдө жетпесин?.."
  },
  {
    "id": "105",
    "text": "Кагылайын энеке,\nАйлабыз чогуу кетпесин,\nАлдейлеп жүргөн жетимдин,\nАжалы бөөдө жетпесин?..\nАзыкты азыр жеп койсок,\nКатуу мүшкүл иш келип,\nАйлабыз минтип кетпесин?».\nЧыйырды туруп муну айтат:\n«Өлбөгөнгө өл, балык,\nОй, Каныкей кулунум,\nАжалы жеткен өлүүчү,\nӨлбөгөн күнүн көрүүчү.\nТирүү жүргөн адамдын\nЫрысын кудай берүүчү.\nАрыган ат семирчү,\nАчкан курсак тоюнчу.\nТилекти кудай берген соң,\nБул төлгөбүз келген соң,\nКуурап калган чынарга\nКайрылып булбул конгон соң,\nКакшып калган көлчүгүң\nКайрадан сууга толгон соң,\nҮзүлгөндөр уланат,\nЧачылгандар жыйналат.\nАйланайын Каныкей,\nКүйүттүү бул жан кубанат.\nБузбагын балам басыкты,\nАлып кел, бери азыкты!\nУшул жерге түштөнүп,\nБир кубанып өтөлүк!..».\nЧыйырды минтип турганда,\nБейпил туулган Каныкей'\nЭки жакты карабай,\n«Кой эне, дээгө жарабай,\nКебин эки кылган жок,\nКейип карап турган жок.\n\fКөп дүйнөнү чачканда,\nЭки айым бери качканда,\nКаркылдаган кан Бакай"
  },
  {
    "id": "106",
    "text": "Кейип карап турган жок.\n\fКөп дүйнөнү чачканда,\nЭки айым бери качканда,\nКаркылдаган кан Бакай\nЖолукканда жетимге,\nУнуттурбай жоругун,\nСоюп берип боругун,\nЭки семиз күч берген,\nАлты чанач сүт берген.\nБоругунун этинен\nЖарты жилик эт калган.\nАлты чанач сүтүнөн\nЖарым көөкөр сүт калган.\nБерен катын Каныкей\nАлып келди сабылып,\nАла коюп колуна,\nАк байбиче Чыйырды\nБоюн керди кагынып.\nАзыкты талап тоюшуп,\nСеметейге жалынып,\nЫйлаганын коюшуп,\nЭркелетип экөөлөп,\nБарбаңдаган чунакты\nОртосуна коюшуп,\nАзап көргөн эки айым\nЭсин жыя калышты,\nКолу, бутун чоюшуп...\nМуну мындай таштайлык,\nБукардын каны Темиркан,\nОшолордон баштайлык.\nАкылы терең колу март,\nКасиеттүү жан эле.\nБалдарынын кенжеси\n«Ысмайыл» аттуу бала эле.\nЖыйырма бешке Ысмайыл,\nТолуп калган чак экен.\nЭл оозунда макталып,\nБолуп калган чак экен.\nАйткан сөзү эм болуп,\nКонуп калган чак экен.\nБылк эткизбей көп журтту\nБилип калган чак экен."
  },
  {
    "id": "107",
    "text": "Айткан сөзү эм болуп,\nКонуп калган чак экен.\nБылк эткизбей көп журтту\nБилип калган чак экен.\nЖоо-жарагын шай кылып,\nИлип калган чак экен.\nАлтымыш баатыр кошчу алып,\nИт агытып, куш салып,\nАт арытып, жер чалып,\nЭлдин четин сак сактап,\nЖүрүп калган чак экен.\nИт-Торпунун боюнда,\nЧоң Букардын оюнда,\n\fТүгөнгөн тоонун урчукта,\nДүмүрөйгөн тумшукта\nТаң калгансып чытырап,\nКокустан тиши кычырап,\nЧоң-күрөң оозун буруптур,\nАлыстан көрүп бараанды,\nЧоюлуп карап туруптур.\nСырын билген баатырлар\n«Эмнеге көзү жетти, — деп, —\nЭмне болуп кетти» — деп,\nБаарысы кулдук кылыптыр.\nАнда Ысмайыл кеп айтат:\n«Ай, балбандар! — деп айтат, —\nАтымдын башын тартайын,\nАрманды азыр айтайын.\nАйланайын балбандар,\nДүйнөдө толгон арман бар.\nДөөлөт башта турганда,\nКундуз, куну, суусарды\nКимдер ыргап кийбеген?!\nОоздон чыккан илепке\nКимдер башын ийбеген?!\nАгын суудай шаркырап,\nКим күркүрөп жүрбөгөн!?\nЖездем Манас кабылан"
  },
  {
    "id": "108",
    "text": "Кимдер башын ийбеген?!\nАгын суудай шаркырап,\nКим күркүрөп жүрбөгөн!?\nЖездем Манас кабылан\nАк марал айдап уй кылган,\nАсылганды буй кылган,\nКатылганын койбогон\nКаңгайга каршы барган, дейт.\nКармаш кылган жоолорду\nКалтыратып алган, дейт.\nКангайдан чыккан Коңурбай\nКоркконуна чыдабай,\nЭлдикке эми келгенсип,\nЭл бийлигин Манаска\nЭрегишпей бергенсип,\nЭлде болгон айыңды\nАкылдаша бөлгөнсүп,\nАкылга дыйкан эр Коңур\nАмал кылып Манаска,\nЖакындашып алыптыр,\nЖайбаракат, жайдары,\nЖасоосу жок барыптыр.\nЭрдиги бар, эси жок,\nЭчтеме менен иши жок.\nЭнөө баатыр Манасты\nИшендирип салыптыр.\nАкмалап чаркын имерип,\nАр күнү жансыз жиберип,\nМанастын жайын чалдырып,\n\fБар кабарын алдырып.\nКуйма кулак кулагын,\nУкканына кандырып,\nБаарын билип алган соң,\nАйбалтаны алдырып,\nСугатын мыктап кандырып,\nТүпөктүү найза алдырып,\nНайзанын тыгын аябай,\nАжыдаардын суусунан\nСугат кылып малдырып,\nТирүү калса чапканда,"
  },
  {
    "id": "109",
    "text": "Найзанын тыгын аябай,\nАжыдаардын суусунан\nСугат кылып малдырып,\nТирүү калса чапканда,\nӨлбөй калса сайганда,\nУу жайылып өлсүн — деп,\nКелберсиген чоң бурут\nТирүүлөй кордук көрсүн — деп,\nКаадасынча Коңурбай\nЖарактанып барыптыр.\nКапилет турган жездемди\nКак өпкөгө сайыптыр...\n«Укмуштардан кеп угам,\nНечен түркүн кеп угам,\nЫрбап кетип жарасы\nЖездем өлдү деп угам,\nКабылан эжем Каныкей\nЖаман тууган азабын\nАябай көрдү деп угам.\nАйланайын балбандар,\nБаарыңар бирге келгиле,\nКөлчүккө көңүл бөлгүлө!\nӨзүңөр көргөн кең көлчүк,\nЖездекем Манас өлгөндө,\nЧынары куурап бир күндө,\nЧалкып жаткан чоң көлчүк\nӨзү эле соолуп калды эле.\nКызыл алма, тал калбай,\nКыбыраган жан калбай,\nЭэн чөл болуп калды эле.\nКарасаңар, баатырлар,\nКөлчүгү толуп калыптыр,\nЖашаң тартып чар тартып,\nБактар көктөп алыптыр.\nКөгөрүп булут көрүнөт,\nЭрбеңдеп караан бөлүнөт.\nБирөө тору, бирөө көк,\nБасмайылы басылуу,\nКөрпөчөсү тартылуу"
  },
  {
    "id": "110",
    "text": "Эрбеңдеп караан бөлүнөт.\nБирөө тору, бирөө көк,\nБасмайылы басылуу,\nКөрпөчөсү тартылуу\nЭки тулпар көрүнөт.\nЭэрчен эки тулпар ат\nЭжемдин аты болбосун?\nКөгөрүп турган көк булут\n\fЭжемдин дарты болбосун?\nЖүргүлө, эрлер, баралык!\nЭжем болсо ошолор,\nДуулап жаткан Букарга\nКан көтөрүп алалык.\nБасып келген жоо болсо,\nБалакет салган дөө болсо,\nТөбөсүнөн басалык.\nТөрт түлүгүн чачалык!\nЖортуп жүргөн эр болсо,\nЖолдон кармап алалык,\nАйбат кылчуу шер болсо,\nКурмандыкка чалалык!\nАйланайын жигиттер,\nАттангыла, баралык!».\nЫсмайыл буйрук кылганда,\nЖетимиш мыкты баатырдын\nКылычтары кыңгырап,\nҮзөнгүсү шыңгырап,\nАйбалтасы жылтылдап,\nНайзанын учу кылкылдап,\nАдамдан бөлөк түрдөнүп,\nЭчен түрдүү сүрдөнүп,\nБаарысынын мингени\nКара байыр казанат,\nКалбыр өпкө, жез билек.\nБаарысынын кийгени\nОк өтпөгөн кадама,\nТийген окту мадама,\nАйбандан бөлөк ат минип,\nАр кимиси бир бөлөк,\nКыл куйругун чарт түйүп,"
  },
  {
    "id": "111",
    "text": "Тийген окту мадама,\nАйбандан бөлөк ат минип,\nАр кимиси бир бөлөк,\nКыл куйругун чарт түйүп,\nОозунан жалын шыркырап,\nБуйрук алган эрлердин\nКөзүнө неме көрүнбөй\nТегереги боз болуп,\nДелебеси козголуп,\nТемир кандын Ысмайыл\nАйбаттанып бакырып,\nБукардап ураан чакырып,\nАлтымыш албан балбандар.\nАйкырыкты салганда,\nЧыйырды менен Каныкей\nӨлүп жерге кире албай,\nЖоо экенин биле албай,\nБүткөн бойдон ал кетти,\nӨңдөн кызыл кан кетти,\nБөдөнөдөй шордуу көз\nБөлөк-бөлөк жаш кетти.\n\fКапа болуп Каныкей\nАйткан сөзү мынакей:\n«Кагылайын энеке,\nБейкуттан чыккан дөө окшойт,\nМээнеттүү жанды кыйноочу,\nКүйүп жүргөн жоо окшойт.\nТөбөбүздөн басат го,\nТөгүп канды чачат го?\nЧыркыратып куу жанды,\nКурмандыкка чалат го?\nКесип жүргөн жоо болсо,\nКетпеген кегин алат го.\nБүгүн көргөн эртең жок,\nУшундай беле дүйнө бок!\nКазгалдак деген кайран куш,\nКайрылбай учат талаа деп,\nТентип жүрүп өлдүк ээ,\nЭнеке, карындан чыккан бала деп,"
  },
  {
    "id": "112",
    "text": "Кайрылбай учат талаа деп,\nТентип жүрүп өлдүк ээ,\nЭнеке, карындан чыккан бала деп,\nАтаңдын көрү дүнүйө,\nАрбыды мээнет күнүгө,\nТулпарларда чамаа жок,\nКачырып жоого кирүүгө.\nЖарар бекен, энеке,\nКайсынысын минүүгө?\nАрмансыз болуп салышып,\nКөргүлүктү көрөйүн,\nТирүүлөй колго түшпөстөн,\nКагылайын энеке,\nКан кечишип өлөйүн!».\nКайран киши Каныкей\nКолундагы жарагын\nКарбаластап алганда,\nСол таманын көтөрүп,\nҮзөңгүгө салгыча,\n«Бата бер, — Деп, — энеке!»\nОозун жыйып алгыча,\nЖер тумандап закымдап,\nЖетимиш балбан, Ысмайыл\nЖете келип жакындап,\nБир тууганы Каныкей\nКаралууну тааныды.\nАйдай бети жыртылган\nЖаралууну тааныды.\nЭжесин таанып Ысмайыл,\nАлтын жаак айбалта\nАшыгып булкуп алды эми.\nАч бөйрөккө таянып,\nАйкырыкты салды эми:\n«Жеткилең бирге кол берген,\nЖети олуя жол берген\n\fЖетигим жездем өлбөй кал!\nЖеринен азып Букарга,\nЖелдей учуп ушинтип,\nБул жерге эжем келбей кал!\nАтпайдын муңун көксөгөн,"
  },
  {
    "id": "113",
    "text": "Жеринен азып Букарга,\nЖелдей учуп ушинтип,\nБул жерге эжем келбей кал!\nАтпайдын муңун көксөгөн,\nАлышкан жоону тепсеген\nКөзүңдөгү кайраты,\nКөк жалын болуп өппөгөн,\nАйланайын таянчым,\nАрстаным жездем өлбөй кал!\nТаалайыңдан айрылып.\nТамтаңдап тентип Букарга\nТаалайсыз эжем келбей кал!\nМуңкантып таштап энеңди,\nАзапка салып эжемди,\nБуюктуруп балаңды,\nМусапыр кылып карганда\nАкылман Бакай абаңды,\nБууданым жездем өлбөй кал!\nБурулуп басып Букарга,\nБууданымдын бүлөсү\nБукарга тентип келбей кал!\nОролмо тоонун көк мойнок\nСеңириндей кан жездем.\nТаштан кайра тартпаган,\nБолоттон учтап аштаган\nТемириндей кан жездем,\nАлсыратып элиңди,\nАртка таштап жериңди\nАйкөлүм жездем өлбөй кал!\nАркалап качып баласын\nАлыска таштап Таласын,\nУлактуу кийик өңдөнүп,\nЭжеке, Букарга тентип келбей кал!..»\nЫсмайыл үндү салганда\nЖездекелеп калганда,\nАркасында балбандар\n«Кан жезделеп» кошулуп,\nАйкырыкты салганда,"
  },
  {
    "id": "114",
    "text": "Жездекелеп калганда,\nАркасында балбандар\n«Кан жезделеп» кошулуп,\nАйкырыкты салганда,\nОй-тоонун баары күңгүрөп,\nЖаңырыгы созулуп,\nКан аралаш кандуу жаш\nОмуроодо жошулуп,\nКаныкей кайгы кеп айтат,\nКеп айтканда — деп айтат:\n«Адырда жылкы ала баш,\nАргымак, буудан аралаш.\nАсылың жездең өткөндө,\nАркада эркек бала жаш\nТоодогу жылкы тогуз сан,\n\fТобурчак күлүк, мээси жок,\nТоо толгон дүйнө таланды,\nИним, тойторуп алар ээси жок.\nКөөлдөгөн көр Көбөш\nКең-Колдон чапты көчүмдү.\nЖаш жетимди калкалап,\nЭнекемди аркалап,\nАла албай кеттим өчүмдү.\nКалдайган кара башымда,\nЖездекеңден айрылдым.\nОй иним, отуз эки жашымда,\nТалкалатып калаасын,\nТаштап качтым Таласын.\nТаң сыяктуу жездеңдин\nТаласта боюн жашырдым.\nТалатып кордук көп көрүп,\nТалыккандын айынан,\nАйланайын Ысмайыл,\nЖетимди сага качырдым.\nКелберсиген жездеңдин,\nКең-Колдо боюн жашырдым.\nКейиш күн түшүп башыма,\nКөк жалдан калган жетимди,"
  },
  {
    "id": "115",
    "text": "Келберсиген жездеңдин,\nКең-Колдо боюн жашырдым.\nКейиш күн түшүп башыма,\nКөк жалдан калган жетимди,\nИним, таайына карай качырдым.\nБөдөнө деген кайран куш.\nБөлүнүп учат талаа үчүн,\nБөлүнүп кордук чын тарттым,\nБереки жездеңден калган бала үчүн.\nНайзага таккан желек деп,\nАйкөлдөн калган белек деп.\nТулпардан калган туяк деп,\nТураалбай тентип мен келдим\nТуйгундан калган чунак деп.\nСенин жериң Букарды\n«Талаам» десем оңбоюн,\nУшул жыргалдан калган чунакты\nБалам десем оңбоюн!\nМойнуна тумар тагып ал.\nБашы менен берейин,\nЖетимиңди кор кылбай,\nИним ай, колуңа алып багып ал!\nКууну кушка жегизбе,\nКурганда көргөн жалгызды\n«Бирөөнүн уулу» дегизбе!\nКатагандын кан Кошой,\nКагылайын абакем,\nКөкөтөйдүн ашында,\nКөп жыйындын кашында,\nБатасын берип жалгаган.\nБатадан бүткөн Семетей, —\n\fКадиктүү аккан булагым —\nКанымдан калган чунагым.\nКөрөргө канча күнүм бар,\nУшундан башка кимим бар?\nОозумду ачып өпкөнүм,"
  },
  {
    "id": "116",
    "text": "Канымдан калган чунагым.\nКөрөргө канча күнүм бар,\nУшундан башка кимим бар?\nОозумду ачып өпкөнүм,\nКөзүмдү ачып көргөнүм.\nАйкөлдүн жалгыз баласы.\nКаалап берген мен кандай,\n«Жездемден калган белек» — деп\nЖалдыратпай жалгызды\nКаалап алсаң сен кандай?!»\nЫсмайылга Каныкей\nКылып берди ырымын,\nИт-аягын кечирип,\nКыркып берди чыбыгын.\nТемир кандын Ысмайыл\nСаадак огун кармалап,\nКылычтын мизин жалмалап.\nАнтын кылып калды эми,\nЭжеси берген жетимди\nБала кылып алды эми.\nКош аттап жигит чаптырып,\nБукарга кабар салды эми.\nЫрым кылып балага\nБадана тонду кийгизип,\nЫрым кылып көтөрүп,\nЧоң күрөңгө мингизип,\nБукарга жете барганда,\nОн жети күнү той кылып,\nБакандары майышып,\nБаатырлары сайышып,\nСеметейдин тоюна\nКөп казына жайышып,\nАлыстан келген сынчылар\nАябай тойду жеп кетти.\n«Аман болсо бул бала\nАаламга татыйт» — деп кетти.\nКыйладан келген көп сынчы\nКызыктуу тойду жеп кетти,\n«Кыраан экен бул бала,"
  },
  {
    "id": "117",
    "text": "Кыйладан келген көп сынчы\nКызыктуу тойду жеп кетти,\n«Кыраан экен бул бала,\nКылымга татыйт» — деп кетти.\nМуну мындай таштайлык\nСеметейдин Букарда жүргөнүнөн баштайлык."
  },
  {
    "id": "118",
    "text": "СЕМЕТЕЙДИН ӨСҮШҮ\n\nКыраан Манас көкжалдын\nАта экенин билгизбей,\nЖаратканы Кошойдун\nБата экенин билгизбей,\n\fКеңирсип жаткан кең Талас\nЖери экенин билгизбей.\nАртыкча тууган Каныкей\nЭне экенин билгизбей,\nТаманын жерге тийгизбей,\nМаңдайын күнгө күйгүзбөй,\nТай атасы Темир кан\nСадагасын кактырган,\n«Көңүлү эркин өссүн» деп.\nКүндө улак тарттырган,\nБир жашына келгенде,\nБирге ойногон балдарды\nБеймаза кылып жадаткан.\nЭки жашка келгенде\nЭр мүнөзү көрүнгөн.\nЭки көздөн чачырап,\nУчкундары көрүнгөн.\nҮч жашына келгенде,\nЖолборстой болгон көзүнөн\nЖалындап нуру төгүлгөн.\nТөрт жашына келгенде,\nТеңтуш балдар жолобой,\n«Кабыргам кыйрап калат» — деп.\nЖакындабай жанына,\nТетигиңден көрүнгөн.\nБеш жашына келгенде,\nБерендиги билинген,\nКаруусуна ок-саадак\nКадимкидей илиптир,\nКанаты бар бууданды\nЖаш Семетей миниптир.\nАлты жашка келгенде.\nАр мүнөзү байкалган."
  },
  {
    "id": "119",
    "text": "«Атасынан ашат» — деп,\nАр ким эле айта алган.\nЖети жашка келгенде,\nЖеликкендей күүлөнгөн,\nЖерге карап күңгүрөп,\nӨзүнөн өзү сүйлөнгөн.\nМылтык атып. жаа тартып,\nЖан тең келбей үйрөнгөн.\nСегиз жашка келгенде,\nШер өңдөнүп жулунду.\n«Темирден кийим кием» — деп,\nЧечип таштап буулумду,\nЖазгы жүргөн үйөрдөй\nЖан-жагына урулду.\nТогуз жашка келгенде,\nТоого колу сунулду.\n\fТоого чыккан токойдун\nТүп тамыры жулуңду.\n«Тоодой болгон бул тентек,\nТопту бузат эми» — деп,\nТолгон элге угулду.\nОн жашына келгенде,\nОболоп учуп дегдеди.\nОюна түшкөн кыялын\nБир бендеге бербеди.\nОбу жок чыккан тентектин\nСазайын берип колуна,\nОкшото кыйнап тергеди,\nКабылан тууган чунакка\nКаршы бир жан келбеди.\nОн бир жашка келгенде,\nОттой жигит ээрчитти.\nОюндагы жумушун\nОго бетер өөрчүттү.\nОн экиге келгенде,\nАлоолоп турган өрт болду.\nАчуусуна тийгендер\nАябастан мерт болду.\nЖер кыдырып суу бойлоп,\nОндогон жигит кошчу алып."
  },
  {
    "id": "120",
    "text": "Ачуусуна тийгендер\nАябастан мерт болду.\nЖер кыдырып суу бойлоп,\nОндогон жигит кошчу алып.\nБар жарагын тегиздеп,\nИт агытып, куш салып,\nМылтык атып, жаа тартып,\nЖол күзөтүп, жоо кезеп,\nНайзаны жерге мадатып,\nКүүлдөгөн бектерин\nКүчсүз кылып жадатып,\nТентектиги ашынды\nТең келерге жан чыкпай,\nТегеренип ташынды.\nОн экиде Семендин\nБаскан жолун тамандап,\nДилде чапан, ак селде.\nАкыл тапкан ак сакал\nЖетимдин ушул жоругун\nТемир канга жамандап,\nКелип турган жери ушул,\nАйтып турган кеби ушул:\n«Таксыр, Темир каныбыз.\nАман болсун жаныңыз!\nКоломтодон шор чыкты,\nУшу Букар шаарынан\nСеметей аттуу зор чыкты.\nСага келдик каныбыз,\nМыктап кулак салыңыз!\nСеметейдин айынан\n\fДалай эшен кайгырды.\nАла чапан кожодон\nЭчендин башы айрылды.\nКасиеттүү эшенди\nБу жетимиң камады.\nКолго тийсең кожону\n«Айтканың анык болбойт» деп,\nКокуйлатып сабады.\nБул жетимиң жогунда\nКан сөзүнө тең болдук.\nБул жетимиң барында"
  },
  {
    "id": "121",
    "text": "Кокуйлатып сабады.\nБул жетимиң жогунда\nКан сөзүнө тең болдук.\nБул жетимиң барында\nБашкалардан кем болдук.\nӨзөндүн талын кыйып ал,\nӨрттөнүп чыгып баратат, —\nӨз элине кетпесе.\nЖетимиңди тыйып ал!\nБу жетимди тыйбасаң,\nКапкалуу Букар элиңдин\nКаалаганын кылбайбыз.\nЭртели-кеч эки убак\nЭрмектей берсе жетимиң,\nБукарында турбайбыз.\nБыйыл он экиге келиптир.\nОн бешке келсе, он кылбайт,\nБаарыбызды соо кылбайт.\nБуланы булап алат го,\nМинтип жүрсө жетимиң\nБузукту мыктап салат го?\nКыяптуу жини кармаса,\nЭшен эмес элиңе\nКыргынды бала салат го?\nОймок ооз, бото көз,\nОйкуштаган кыздарды,\nОлжо кылып ушунтип,\nКыргызга айдап барат го?\nКорголотот кожоңду,\nКойбой сабайт молдоңду.\nТийип алат бээңди,\nЧыгарып иет бул жетим\nКап-кайдагы кээңди.\nӨчөшкөндү өксөтүп,\nКармап алып жайлаган,\nКасылдашкан жоо келсе,\nКанга бөлөп айдаган.\nБеттеше келген жоо болсо,\nБерекесин койбогон.\nКараңгыда айдаса,\nКабыландай жойлогон,"
  },
  {
    "id": "122",
    "text": "Беттеше келген жоо болсо,\nБерекесин койбогон.\nКараңгыда айдаса,\nКабыландай жойлогон,\nБачагар кыргыз тукуму,\nТаксырым, муну тыйбасаң,\n\fУшул турсун Букарга,\nЖе биз туралы Букарга.\nЭнеси мунун Каныкей\nТайган итче желди эле,\nКөтөрүп алып жетимди,\nТаластан тентип келди эле.\nЖетимиңди тыйбасаң,\nБул жерге туруп нетебиз,\nТуш-тушту көздөй кетебиз!»\nТемир кан анда кеп айтат,\nКеп айтканда деп айтат:\n«Куудай сакал карыңды,\nКудай алсын барыңды.\nАк селдечен кожоңду,\nАрбак урсун молдоңду\nУшу турган Семетей —\nТулпардан калган туягым,\nТуу казанат чунагым.\nНайзага таккан желегим,\nАсылдан калган белегим.\nАзып келген Каныкей —\nӨз сөөгүмдөн чыкканым.\nЧурулдашпай кулак сал,\nУшул болсун укканың!\nӨлгөндө көргөн Семетей.\nТилегиме келгеним,\nБаламдан чыккан эрмегим.\nМааниси жок кеп айтып,\nБаламды менден бөлгөнүң!\nКокустан тийген кол экен,\nКанакей сенин өлгөнүң?\nУшул тентек Семетей,\nКааласа, жазар кумарым."
  },
  {
    "id": "123",
    "text": "Кокустан тийген кол экен,\nКанакей сенин өлгөнүң?\nУшул тентек Семетей,\nКааласа, жазар кумарым.\nОн экиге келди эле,\nМенин кара кашка тынарым.\nЭл оозунда элек жок,\nДагы ушундай сөзүңдү\nУкпасын менин кулагым!\nКызыл болот кылычты\nБилегине илгизбе!\nКөк жал Манас баатырды\nАта экен деп билгизбе!\nСозулуп турган кара кыр\nЖер экен деп билгизбе!\nБереги кайгыланган Каныкей\nЭне экенин билгизбе!».\nДеп ошентип Темир кан:\n«Эл оозунда элек», жок,\nЭлиң бөлөк экен, — деп, —\nБирөө айтып коёбу?\n\fЖашырып жүргөн экен, — деп, —\nБузуктугун таятам\nАшырып жүргөн экен, — деп, —\nКапырай ушу турган Семетей.\nБуламды булап алабы,\nБузукту мыктап салабы!\nТүбүмө чогуу жетеби,\nКазынам бузуп кетеби?!\nБукарды бузуп алабы,\nКоконго кордук салабы?!\nӨлгөндө көргөн балага\nЗарыл кылып малымды,\nКазынам оозун ачайын,\nДүнүйөмдү чачайын!\nТөгөрөктүн төрт бурчун\nТөптөп кабар салайын.\nАтагын уккан кишиге\nАйкөл Манастын ашын берейин"
  },
  {
    "id": "124",
    "text": "Төгөрөктүн төрт бурчун\nТөптөп кабар салайын.\nАтагын уккан кишиге\nАйкөл Манастын ашын берейин\nБилбей калган адамга\n«Баламдын тою, же» дейин.\nКалкыма кабар салайын,\nСегиз кан элин чогултуп,\nАт чаптырып той кылып,\nКалкыма бир тамаша салайын!\nӨлгөндө көргөн чунакты\nМаанайын паска түшүрбөй\nКалкыма кан көтөрүп алайын!\nЖурт атасы болгондо,\nКоёр бекен тентегин?\nКалайык ээси болгондо.\nКөрсөтөр бекен жөнтөгүн?\nЭшен менен кожомо\nКоёр бекен кордугун?\nЖурт буйласы болгондо,\nТаштар бекен зордугун?».\nДеп, ошентип, Темир кан\nЭшенине, элине\nКеңеш сөзүн айттырды,\nТөгөрөккө чаптырды.\n«Той берет» — деп Темир кан\nАла кандай кат кылды:\n«Күрүчкө күлүк таптаган,\nКүйлөнүп үйдө жатпаган\nБуудандуу келсин тоюма!\nНайзаны мыкты сайышкан,\nАт буралып майышкан\nНайзакер келсин тоюма!\nКабыландай кармашкан,\nАт үстүндө арбашкан,\nТоодой болгон жоон билек\n\fМыктылар келсин тоюма!\nБелгилүү болгон күрөштөн,"
  },
  {
    "id": "125",
    "text": "Ат үстүндө арбашкан,\nТоодой болгон жоон билек\n\fМыктылар келсин тоюма!\nБелгилүү болгон күрөштөн,\nБерендер менен күрөшкөн.\nЖолборс билек, от жүрөк,\nБалбандар келсин тоюма!\nМээлегенин жазбаган,\nМенсинип жоодон качпаган,\nКалдайтып кисе байланган,\nЖамбыны жаздым атпаган\nМергендер келсин тоюма!\nКара тилин кайраган.\nКан алдында сайраган,\nОозундагы ширин сөз\nАрашандай кайнаган,\nКара жаак, жез таңдай\nЫрчы, чечен аралаш, —\nБаары келсин тоюма!\nӨзүнөн-өзү ээликкен.\nЖоо көрбөсө жээликкен,\nКан багалек, кандуу кол\nЭрлери келсин тоюма!\nКалың элдин атасы\nКары келсин тоюма!\nКалдайган элин башкарган\nБукардагы сегиз кан, —\nБаары келсин тоюма!\nКелип берсин калың журт,\nКөлдөй сорпо. тоодой эт\nКыла турган оюма! ».\nОшол кезде Каныкей\nКелгендерден кеп уккан,\n«Сегиз кан журту чогулуп,\nТой беришет» — деп уккан.\nБул кабарды укканда,\nТайторудай бууданды\nЧабайын деп бул тойго,\nЫрым кылып калды эми."
  },
  {
    "id": "126",
    "text": "Бул кабарды укканда,\nТайторудай бууданды\nЧабайын деп бул тойго,\nЫрым кылып калды эми.\nКүрүчтөн күрөп жем берип,\nКүнүнө терин алды эми.\nАрпадан аса жем берип,\nАйда терик алды эми.\nМанастан калган боз кисе\nМоюнга байкуш салынып,\nАк сарбашыл кой айтып,\nАрбактарга жалынып.\nКабырга сөөгү сөгүлүп,\nКөзүнүн жашы төгүлүп,\nКөңүлдүн баары бөлүнүп,\nКөөдөнгө батпай көп санаа\nКөксөп жүргөн экемин\n\fКөзүнүн жашы — он салаа.\nБөдөнө сындуу кайран көз\nБөлөк-бөлөк жаш кетип.\nКарагаттай кайран көз\nКамчы бою жаш кетип,\nАлапайын таба албай-\nАдамга акыл сала албай,\nӨзүнөн өзү камыгып,\nӨксөп ийди Каныкей\nӨзөктө өрткө чалынып,\nАтпай кыргыз — кең Талас,\nӨзүнүн элин сагынып:\n«Казбай кал, кудай, орумду,\nКайнатпа, кудай, шорумду,\nКаран күн башка не салдың\nУшунча бүлүк сонунду!\nКазгалдак деген кайран куш,\nКайрылбай учат талаа үчүн,\nКанчаны көрдүм кайран баш.\nКарындан чыккан бала үчүн!\nБөдөнө деген кайран куш,"
  },
  {
    "id": "127",
    "text": "Канчаны көрдүм кайран баш.\nКарындан чыккан бала үчүн!\nБөдөнө деген кайран куш,\nБөлүнүп учат талаа үчүн,\nБөлөкчө кордук мен көрдүм.\nБоорумдан чыккан бала үчүн!\nБел байлап турган белим жок.\nБекип жаткан жерим жок.\nБелгиге чапсам Торуну.\n«Жеңемдин аты экен» — деп,\nБелсенип сүрөп алгандай,\nБелгилүү кыргыз элим жок!\nОктой болгон Тайтору\nБелгилүү күлүк мал эле,\nБереним төрөм өлгөндө\nКатагандын кан Кошой\n(Кагылайын абакем!)\nАсага берген мал эле.\nАнык тулпар Тайтору\nБайгени нечен көрдү эле.\nМөрөйүн бербей бөлөккө,\nОлжону нечен бөлдү эле:\nУшу быйыл жаныбар\nКаржалар кези болду эле.\nАзуусун жалап жаныбар,\nАлтымыш асый болду эле.\nКимдер сүйүп койчу экен,\nМендей жесир катынды?!\nТөлгөгө чаап көрөйүн\nТайтору күлүк атымды.\nАстыга келсе Тайтору,\nУшул турган Букардын\n\fБаш байгесин бөлөйүн!\nАртта калса Тайтору.\n«Ары жок катын» дедирбей,\nАжалдан мурун өлөйүн!\nТентиреп жүргөн чагымда,\nКагылайын жалгыздын"
  },
  {
    "id": "128",
    "text": "«Ары жок катын» дедирбей,\nАжалдан мурун өлөйүн!\nТентиреп жүргөн чагымда,\nКагылайын жалгыздын\nБактысын сынап көрөйүн!\nЧыгып калса Тайтору,\nИчимден муңум ачайын!\nЧыкпай калса Тайтору,\nЖүрөгүмдө кара кан\nАй талаага чачайын!\nКагылайын Семетей,\nАтасын тарткан шер болсо.\nКөпкө тууган эр болсо,\nКең-Колдон чапкан көчүмдү\nКелберсинген Көбөштөн\nКетирбей алсам өчүмдү\nБаштагыдай болтурса,\nТаласка кудай кондурса.\nТөлгөгө чапкан Тайторум,\nТалашканды жыгып кел,\n«Таалайсыз катын» дегизбей.\nТай талашпай чыгып кел!\nЖоболоңдон качпаган,\nЖоого колтук ачпаган,\nКараңгыда адашпас,\nКабыландай жойлогон,\nКарсылдашып жоо келсе,\nКанын төкпөй койбогон\nКайран кыргыз элимди\nКайра кудай көргөзсө!..\n«Териңди суудай сыгып кел,\nАркардай арыш арбытып,\nТайтору атым чыгып кел!\nТилегим чыкпай ордунан\nДушмандын көөнү ток болсо,\nБу баламдын кайраты\nАтасынча жок болсо,\nӨзүң өлүп, Тайтору,\nЧапканды жолго жыгып кел!"
  },
  {
    "id": "129",
    "text": "Бу баламдын кайраты\nАтасынча жок болсо,\nӨзүң өлүп, Тайтору,\nЧапканды жолго жыгып кел!\nАртта калсаң. Тайтору,\nАжалдан мурун өлөйүн!\nАстыга келсең, Тайтору,\nУшул турган Букардын\nБайгесин чачып көрөйүн!\nБөлөк жерге тентитип,\nБөлүнттү кудай санаамды.\n«Бөлөктүн уулу» дедирдиң\nӨзүмдөн чыккан баламды.\n\fКазбачы менин орумду,\nМындан ары кайнатпай,\nКетирчи менин шорумду!\n«Качкан катын» дедиртип,\nО, кудай, башыма салба сонунду!\nКууну кушка жегизбе.\nУшу турган Букарга,\nКүлкү кылып өзүмдү\n«Куураган катын» дегизбе!\nКазды кушка жегизбе,\nУшу турган Букарга,\n«Калжыраган карабет\nКачкын катын» дегизбе!\nКаралды кылар белим жок,\nТөлгөгө чапсам Тайтору,\nКапа кылбай сүрөөчү\nКаралды кыргыз элим жок!\nУбара болсом, сында жок,\nУшунтип төлгө мен кылсам,\nУялбай сүрөп алуучу\nУялаш кыргыз мында жок!\nКимдер сүйүп кубантат\nМендей жесир катынды?!\nӨлбөсөм төлгө кылайын\nТайтору күлүк атымды.\nАстыга келсе, Торумдун"
  },
  {
    "id": "130",
    "text": "Мендей жесир катынды?!\nӨлбөсөм төлгө кылайын\nТайтору күлүк атымды.\nАстыга келсе, Торумдун\nБаш байгесин берейин,\nА дүйнө кеткен төрөмдүн\nАрбагына сыйынып,\nУшу турган Тайтору\nТөлгөгө чаап көрөйүн!\nЧыкпай калса Тайтору,\n«Ары жок катын» дедирбей.\nАжалдан мурун өлөйүн!\nКапа болгон бул баштан\nКайгы кетер күн болсо,\nКасиеттүү кыргызды\nКайрылып көрөр күн болсо,\nЫйлаган ыйым басылып,\nУмачтай көзүм ачылып,\nТаласка жетип, жеримде\nӨлө турган күн болсо.\nПадышалык кайран журт\nКөмө турган күн болсо,\nТайтору атым чыгып кел!».\nАрка чачын он бөлүп,\nӨргөн Каныш турбайбы!\nАйкөл Манас барында,\nАккуланы көп таптап,\nАдис болуп тулпарга\n\fКөнгөн Каныш турбайбы!\nКөп жыйындын кашында,\nКөкөтөйдүн ашында,\nКагылышкан жасоодо,\nКанча бирин тулпардын\nКөргөн Каныш эмеспи!\nКатын да болсо Манаска\nКараңгы түндө көз тапкан,\nКапилеттен сөз тапкан,\nКараан болуп Манаска,\nКелген Каныш эмеспи!\nТайторудай буудандын"
  },
  {
    "id": "131",
    "text": "Капилеттен сөз тапкан,\nКараан болуп Манаска,\nКелген Каныш эмеспи!\nТайторудай буудандын\nАрышын байкап көрүүгө,\nАй далаага салууга.\nСөөктөн терин алууга,\nКапкалуу Букар калаанын\nДалы жакы бетинде\nКен Букардын кен талаа,\nЧоң-Акчийдин четине\nОолжуган Каныкей\nОлбуй-солбуй камчы уруп,\nОн-тетири теминип,\nТомуктай жерде тоосу жок,\nТокумчалык коосу жок\nМейкин сары талаада\nУчкан куш менен жарышып,\nАсмандаган буудандын\nОозу менен алышып.\nОкоро түйгөн чоң тизгин\nАлаканда карышып,\nОбу жок мейкин эшилме,\nОрногон кумга салды эми.\nОргуй-оргуй чуратып,\nАчуу терин алды эми.\nОңкойгон тоонун урчугун\nОн айланып алды эми.\nАстындагы бууданы\nАтырылып ыргыштап,\nБашын жерге салды эми.\nТаманы жерге тарсылдап,\nКара болот ооздук\nКөмөкөйдө карсылдап,\nУчкан куш менен жарышып,\nАнык кайып буудандын\nТизгини менен алышып,\nЭңкейиште жүгүрсө,\nЭликтей колу сайылып,\nӨр таяна бергенде\nКыл куйругу жайылып,"
  },
  {
    "id": "132",
    "text": "Эңкейиште жүгүрсө,\nЭликтей колу сайылып,\nӨр таяна бергенде\nКыл куйругу жайылып,\n(Эр мүчөлүү шамдагай.\n\fКатын мындай болобу!\nБул өңдөнгөн тунжурду\nЖөн киши деген оңобу?)\nТабына келген Тайтору,\nТоо бүркүттөй күрүлдөп,\nСөөгүнөн чыккан ачуу тер\nТуяктан ылдый дырылдап,\nКабырганын баарысы\nКамчы саптай бөлүнүп,\nКайра тартып келди эми.\nКарааны тоодой көрүнүп,\n«Кантээр экен эртең» — деп.\nКөзүнөн жашы төгүлүп,\nТал чыбыктай бүгүлүп,\nИйменгенсип кылчактап,\nЧыйырдыны кучактап,\n«Төлгө кылдым эне!»— деп,\nАттан түшө жүгүрүп,\nАрстан мүчө, алп катын\nТизесин бүгүп жүгүнүп,\nБатасын сурап энеден,\nМойнуна камчы салынып,\nТуруп калды Каныкей\nТоксондогу жөлөгү —\nЭнесине жалынып."
  },
  {
    "id": "133",
    "text": "ТАЙТОРУНУ БАЙГЕГЕ КОШУУ\nАкча келсе Канышка,\nАк досторкон тамактай,\nКүйүт тарткан Канышка\nКүлүп турган кабактай,\nӨлөр кезде Канышка\nӨөдө кылар өбөгү,\nӨксөгөндө Канышка\nӨбөк кылар жөлөгү,\nАдашканда акылы\nАдамзаттын баарынан\nАрка кылган жакыны, —\nЭнекеси Чыйырды\nБекем кысып кучактап.\n«Берекем!»— деп бышактап,\nЭптеп эпке келген соң, ,\nТайторуну чабууга,\nКудай берсе олжону,\nКөпкө бөлүп салууга.\nОлоңдой болгон кара чач\nТөбөсүнө түйүнүп,\nЭркектин киймин кийинип,\nТемирдей өңү көгөрүп,\n\fСырбараңын өңөрүп,\nБагын сынап баланын,\nКөңүлү көпкө бөлүнүп.\nКөзүнүн жашы төгүлүп,\nЭмне болсо көрөм деп,\nЧыкпай калса тулпарым,\nАжалдан мурун өлөм деп,\nКой дегенге тил албай,\nАлгыр куштай айланып.\nЭр жарагын байланып,\nАкборчукту камчылап,\n«Алдагандай болот» деп,\nКөзүнүн жашы тамчылап,\nАк куржунду бөктөрүп,\nАлты жүз кырк үч тулпарды\nАбайлап көздөн өткөрүп. \"\nЖелдей болгон буудандын\nЭчендериң көз көрүп,"
  },
  {
    "id": "134",
    "text": "Алты жүз кырк үч тулпарды\nАбайлап көздөн өткөрүп. \"\nЖелдей болгон буудандын\nЭчендериң көз көрүп,\nБаарын сынап болгондо,\n«Тобокел» деп токтобой,\nТоодой болгон Каныкей\nТайторудай буудандын\nКөйкөлүп турган көкүлүн\nКөк жибек менен түйдү эми.\nКулпунган сыйда куйругун\nКуу шайы менен түйдү эми.\nЭки кулач чоң чылбыр\nУзунун тандап такты эми.\nОкоро түйгөн ак ноктоо —.\nТайторуга чак ноктоо\nБышыгын тандап кетти эми.\nИчкенин жолун төтөлөп,\nБукардагы сегиз кан,\nСегиз кандын алдынан\nТайторусун жетелеп-\nӨөдө-төмөн карабай,\nӨлөмүн деп санабай,\nЧиймекчи болду сызыкты,\nАтына бирөө катылса,\nКөрсөтмөк болду кызыкты.\nКөөдөнгө батпай көп санаа,\nКөзүнүн жашы он талаа:\n«Токсон беште карыям,\nТоодой болгон төрөмдүн\nӨзүн тапкан олуям,\nКөрүп койсом, көөнүм ток,\nЭнемден башка көрүүм жок.\nАйдыңы көлдөй дарыям —\nАлыстагы Таластан\nАла келген олуям,\n\fКарап турсам, кардым ток,\nКөрүп турсам, көөнүм ток,"
  },
  {
    "id": "135",
    "text": "Алыстагы Таластан\nАла келген олуям,\n\fКарап турсам, кардым ток,\nКөрүп турсам, көөнүм ток,\nЭнемден башка көрүүм жок.\nАк байбиче карыя —\nЭнекеме барайын,\nЭнемден бата алайын!\nЭнем бата бербесе.\nТайтору чаап нетейин.\n«Желикпе» десе бейтаалай\nКасиеттүү энеме\nСадага болуп кетейин!».\nДеп, ошентип, Каныкей\nАста сүйлөп сабылып,\nЭнекелеп жалынып:\n«Чоңдугу тоодой карыям —\nКадырман кыргыз элимден\nАй далыма мингизип\nАла келген олуям,\nБерен эне. кулак сал!\nАйланайын энекем,\nӨзүңдө менин берекем.\nЭлибиз элден кем эмес,\nАтыбыз аттан кем эмес.\nЖашы менен карысын\nКөрүп келдим баарысын,\nСынап келдим акмалап,\nБууданынын баарысын.\nБакты баштан тайбаса,\nАбакемдин Тайтору\nБере койбос намысын!\nСогулайын энеке.\nТөлгө кылып торуну\nАнык болду чабышым.\nБел байлаган белим жок,\nБелгиге чапсам Тайтору,\nБелсенип сүрөп алуучу,\nБелгилүү кыргыз элим жок.\nКимдер каалап койчу экен\nМендей жесир катынды,\nТөлгөгө чаап көрөйүн"
  },
  {
    "id": "136",
    "text": "Белгилүү кыргыз элим жок.\nКимдер каалап койчу экен\nМендей жесир катынды,\nТөлгөгө чаап көрөйүн\nТайтору тулпар атымды!\nЧаба турган Тайтору —\nКетмен туяк, кең соору.\nКенен жердин малы эле.\nЧыгып калса Тайтору,\nБукарга кызык салайын,\nБатаңды берчи, энеке,\nПадыша атам алдына\nЭркекче болуп барайын.\nДубанды менден аяба,\n\fҮмүткөр болгон балаңа!\nМедерим. менин энекем,\nКаршылык кылбай, кайгырбай,\nБатаңды бергин, берекем!».\nАк байбиче Чыйырды\nБарбайып колун көтөрүп,\nКүрсө-күрсө жөтөлүп,\nКол көтөрүп зар ыйлайт.\nА дүйнө кеткен Манасты\n«Колдой көр» деп дагы ыйлайт:\n«Ажыбай, Бакай — эки кан,\nАрка болуп колдой көр!\nАйланайын жараткан,\nКаныкей ишин ондой көр.\nАлмамбет, Чубак эгизим.\nЖесириңе көзүң сал!\nСыргак, Серек теңизим,\nКайгыга тууган жеңеңди,\nКансыратпай сүрөп ал!\nИшин теңир ондочу,\nЖесириңди колдочу!\nҮмүткөр болгон байкушту\nЖер каратып койбочу!\nО. Каныкей, кулунум,\nТилегиң теңир берсинчи,"
  },
  {
    "id": "137",
    "text": "Үмүткөр болгон байкушту\nЖер каратып койбочу!\nО. Каныкей, кулунум,\nТилегиң теңир берсинчи,\nУшу турган Тайторуң\nБайгеге чыгып келсинчи!\nКапаңды атың ачсынчы,\nСанааңды атың бассынчы.\nКайгыңды калың жазсынчы!\nТилекти кудай берсинчи.\nТелмирип турган жесирдин\nТорусу чыгып келсинчи!».\nКаралуу катын Каныкей\nЧыйырдыдан бата алып,\nСан санаага маталып.\nБукарды көздөй аттанды\nБөксөнүн жолун төтөлөп,\nТайторуну жетелеп,\nКасабасы калкылдап,\nЖабдыгынын баарысы\nЖай-жайында шаркылдап.\nКөргөндүн көөнү бөлүнүп,\nСөлөкөтү, сөөлөтү\nЭр Манастай көрүнүп.\nКара чаар кабылан,\nКапталында чамынып.\nКара кийген жесирди\nКайыптар колдоп алыптыр\nЧолок чаар арстаны\n\fЖандай салып чамынып,\nА да колдоп алыптыр.\nЭки беттин отунан\nБир байпактык түк чыгып,\nОозунан түтүн буркурап,\nКаалгадай кашка тиш.\nТаруудайдан быркырап.\nОозунан жалын төгүлүп,\nОпол тоодой көрүнүп,\nБукарга кирип барганда,\nБукардагы сегиз кан"
  },
  {
    "id": "138",
    "text": "Оозунан жалын төгүлүп,\nОпол тоодой көрүнүп,\nБукарга кирип барганда,\nБукардагы сегиз кан\nКак жарылып дыркырап.\nЭки колу боорунда,\nСалам айтты чуркурап,\nУзун кулак сарысы,\nКөк ала сакал карысы.\nБирөө эмес, дүркүрөп,\nБукарлыктын баарысы:\n«Белгилүү экен, бек экен,\nБиздин элге белгисиз,\nКайдан чыккан эр экен!\nКен көкүрөк жайык төш,\nКелберсиген шер экен.\nУшу турган Букарга\nТемирден коргон чеп экен!\nКайраттанып жоо чыкса.\nБели тийчүү шер экен!\nАтка тумар алтындан,\nТагып алчу эр экен!\nКүлүктөрүн жоорутпай,\nКөңүлдөрүн оорутпай.\nЧеттен келген эр болсо\nБагып алчу шер экен!..».\nАлар антип жатканда,\nТайторудай бууданды\nКара кийген Каныкей\nКошуп туруп калды эми.\nАт айдагыч жигиттер\nБулактатып желегин,\nАйдоого атты даярдап.\nТосуп туруп калды эми...\nМуну мындай таштайлы,\nКаныкейдин иниси,\nКан Ысмайыл баатырдын\nКылыгынан баштайлы.\nКарт буурадай күркүрөп,\nКаарын көргөн адамдар,\nКарай албай зиркиреп,"
  },
  {
    "id": "139",
    "text": "Кылыгынан баштайлы.\nКарт буурадай күркүрөп,\nКаарын көргөн адамдар,\nКарай албай зиркиреп,\nКапалуу баатыр Ысмайыл\nКалк ичинен кеп угуп,\n\f«Бузулган катын Каныкей\nБукарда жатып ээлигип,\nАтын чапты» — деп угуп,\nКандай укмуш, кандай ар?!\nАрсызды кудай урганын.\nАйласы кеткен куу жесир\n«Ат чабам» деп турганын!\nМинтсе долу оң кылбайт,\nЭгерде бизди соо кылбайт.\nЖесир жүрүп жээликкен,\n«Ат чабам» — деп ээликкен,\nАрсыз мынча болобу!?\nСыздаган сөөк кимдики,\nСынган намыс кимдики?\nКеткен намыс кимдики,\nКелген намыс кимдики?\nЖесир жүрүп жээлигип,\n«Ат чабам» деп ээлигип,\nЭркек киймин кийинип,\nЭселек мындай болобу?!\nКатын кылбас бул жорук,\nЭл аралап төтөлөп,\nАлтымыш асый Торусун\n«Чабамын» деп жетелеп,\nСегиз кандан эр издеп.\nБолбой калган кезиби?!\nЭрге көөнү бузулуп,\nОңбой калган кезиби?!\nТөрө жездем Манастын\nТөшөгүн баскан оңобу?!\nТөрөнү кордоп отурган,\nУшундай арсыз болобу?!\nКордоп жүрсө Манасты,"
  },
  {
    "id": "140",
    "text": "Төшөгүн баскан оңобу?!\nТөрөнү кордоп отурган,\nУшундай арсыз болобу?!\nКордоп жүрсө Манасты,\nКанчыктын иши оңобу?!\nАрбагын эрдин кордогон,\nУшул өңдүү ургаачы,\nЭгерде эки болобу?!»\nДеп, ошентип, Ысмайыл\nБарабанын ургузуп,\nБаарына жардык салды эми.\nЖоо тийгендей жабылып,\nБалбандардын баарысы\nЫсмайылдын жанына\nЖетип барып калды эми.\nКара жиндей Ысмайыл\nКаарданып бакырып,\nОк жыландай атылып,\n«Бери кел» — деп белсенип,\nСеметей уулун чакырып:\n«Ой, Семетей кулунум,\n\fКелгендерден кеп уктум,\nЖесир эжең кесепет\nАт чабам деп ээлигип,\n«Желип жүрөт» деп уктум.\nБузуктукка бел байлап,\nНамыссыздык кылган го?\nЭри өлгөнгө сүйүнүп,\nКаралуу чачын түйүнүп,\nКадимки баатыр эмече.\nЭркектин киймин кийинип,\nБузуктук жолду тетелеп,\nАлтымыш асый бир атын\n«Чабамын» деп жетелеп,\nЭбин таап көйнөк кие албай,\nЭптеп эрге тие албай,\nЭр кыдырып чыр\" баштап.\nЭсепсиз уят сыр кылды.\n«Эси жок жесир» дедиртип"
  },
  {
    "id": "141",
    "text": "Эптеп эрге тие албай,\nЭр кыдырып чыр\" баштап.\nЭсепсиз уят сыр кылды.\n«Эси жок жесир» дедиртип\nБаарыбызга чыр кылды.\nБул ишке кайдай көнөлүк,\n«Тентиген катын» дедирип,\nБаарыга шылдың болгончо,\nТирүү жүрбөй өлөлүк!\nОй, Семетей кулунум,\nӨзөндүү дайра булагым,\nӨлгөндө көргөн чырагым,\nТур, Семетей, барып кел!\nАстыга келсе Тайтору,\n«Манас-Манас!» бакырып.\nМанастап ураан чакырып,\nБери сүрөп алып кел!\nАртта калса Тайтору,\nКармай калып канчыкты,\nКанын суудай агызып,\nКурмандыкка чалып кел!\nЖол үстүнө сүйрөтүп,\nДаңгыттарга жарып кел!\nБашын кесип байланып.\nАтакең Ысмайылга алып кел!\nАл өңдөнгөн бузукту\nЖолотпо, балам, өзүмө,\nКөргөзө көрбө көзүмө!\nЖээлигип жүргөн катындан,\nМындан кордук көргөнүм,\nТирүү туруп өлгөнүм!\nАттангыла. баргыла!\nАйткан сөздү алгыла!\nКалып калса Торусу,\nБир адамга көрсөтпөй,\nБир адамга билгизбей,\n\fДолуланган канчыкты\nЧабуусунан жаргыла!».\nБул сөздү угуп Семетей,"
  },
  {
    "id": "142",
    "text": "Бир адамга билгизбей,\n\fДолуланган канчыкты\nЧабуусунан жаргыла!».\nБул сөздү угуп Семетей,\nАлтымыш балбан эр менен,\nАдыр-будур бел менен.\nКузгун учпас чөл менен,\nОозунан түтүн буркурап,\nКөзүнөн жалын шыркырап\nАчуусу келип эжеге,\nБүткөн бою зыркырап,\nКаныкейди соймокко\nЖөнөп калды дыркырап...\nМуну мындай таштайлы,\nЭэрдей болгон белесте\nЭс таппай турган каралуу\nКаныштан сөздү баштайлы.\nКайгылуу тууган Каныкей\nКасиеттүү жан эле,\nҮнү угулуп, өзү жок,\nЭки ийинде олтурган\nЖылаңач бала бар эле.\nБолгон ишти, күйүттү\nАйтып жүргөн ал эле.\nКулактан кармап кыбырлап,\nОшо кезде баласы\nКансыраган Канышка\nАйтып берди шыбырап:\n«Эй, Каныкей байкушум,\nКолуңду сууга малып ал,\nАйткан сөздү толуктап,\nКулагыңа салып ал.\nКазгалдак деген кайран куш\nКайрылбаган талаадан,\nАт чабам деп желигип,\nАжалдан мурун өлөсүң\nКардыңдан чыккан баладан.\nАстыга келсе Тайтору.\nУулуңдун жүзүн көрөсүң,\nУрматына көнөсүң!"
  },
  {
    "id": "143",
    "text": "Кардыңдан чыккан баладан.\nАстыга келсе Тайтору.\nУулуңдун жүзүн көрөсүң,\nУрматына көнөсүң!\nАртта калса бул атың.\nӨлүмгө көздү сүзүп кой,\nАжалдан мурун Каныкей\nЖаныңдан күдөр үзүп кой!..\nБул кабарды укканда,\nӨрттөнүп ичи болду чок\nКасиеттүү Каныштын.\nКаалаган журту мында жок,\nБел байлаган бели жок,\nБелгилүү атпай эли жок.\nКабырга сөөгү сөгүлүп,\n\fКөзүнүн жашы төгүлүп.\nНе кыларын биле албай,\nҮстүнө каран түн түштү,\nКайгылуу жесир башына\nЖетимиш түркүн иш түштү...\n«Кагылайын Семетей,\nЭбин таап көйнөк кие элек,\nЭси кеткен шордуунун\nЭне экенин биле элек.\nКиндик кесип. кир жууган,\nКеңирсиген кең Талас\nЖери экенин биле элек.\nАк калпактуу эр кыргыз\nЭли экенин биле элек.\nАлты арамдын айынан\nАлып келген Букарга\nМен экенин биле элек.\nНамыска тууган чунагым\nЖолуман кармап алат ээ,\nЖалынганга карабай,\nЖол боюна жарат ээ!\nАркама бүткөн олоң чач\nӨрүп алмак болдум ээ!\n«Ат чабам» деп ээлигип,"
  },
  {
    "id": "144",
    "text": "Жол боюна жарат ээ!\nАркама бүткөн олоң чач\nӨрүп алмак болдум ээ!\n«Ат чабам» деп ээлигип,\nАйкөлдөн калган жалгыздан\nӨлүп алмак болдум ээ!\nКутулбадым, ээ кудай.\nКөңүлдө капа санаадан;\n«Ат чабам» деп кутуруп,\nАрманда кетмек болдум ээ\nКөөдөндөн чыккан баладан!\nЫйлагандан пайда жок,\nАжалдан качар айла жок,\nБүгүн көргөн эртең жок\nУшундай экен дүйнө чок!».\nДеп. ошентип, Каныкей\nМанастан калган дүрбүнү\nМойнунан жулуп алды эми.\nМанасты көргөн немедей\nОңду-солду кучактап,\nЖыттап-жыттап калды эми...\n«Не болсо да көрдүм» деп,\nБардыгын алып мойнуна,\nЖашын төгүп койнуна,\nБелеске чыгып турду эми.\nАкборчук оозун бурду эми.\nБурамасын имерип.\nБулкуп көзгө жиберип,\nДүрбүсүн салып турду эми.\nКең кепенин четинде\n\fДеңиздин берки бетинде,\nОргуп-оргуп чаң чыгат,\nОргуган чаңды көргөндө,\nКаныштан сызып жан чыгат.\nОргуган чанды караса,\nАтасынын Актулпар\nАрыштап чуркап алыптыр,\nКалың чаңдан бөлүнүп,"
  },
  {
    "id": "145",
    "text": "Оргуган чанды караса,\nАтасынын Актулпар\nАрыштап чуркап алыптыр,\nКалың чаңдан бөлүнүп,\nЖалгыз болуп алыптыр.\nКуйругу көзгө дирилдеп,\nКөкүлү көккө бириндеп,\nЗакым болуп калыптыр.\nАнын артын караса.\nЧоңкашканын чаңы экен.\nМунун артын караса,\nЧоңкүрөң сындуу мал экен,\nҮчтүн артын караса,\nЭлик шыйрак, шам кулак,\nКара кашка аргымак\nКараса көзгө илинбейт,\nҮстүндө жүргөн баланын\nКанаттай болуп туш-тушка\nЭтектери дирилдейт.\nТемир кандын төрт тулпар\nУзап чуркап алыптыр.\nАндан бөлөк бир жылкы\nКайда экени билинбейт.\nКанча карап турса да,\nКаныкейдин көзүнө\nЖалгыз караан илинбейт.\n«Ай караңгы болгондо\nТүн эмине болуучу?\nАртта калса Тайтору,\nКүн эмине болуучу?\nАстымда тарткан тор белем,\nМаңдайда калың шор белем!?\nМен карабет бейбактын\nМаңдай сөөгү кайкы экен,\nПадышам көзү өткөндө,\nКүн көрөрүм тайкы экен.\nАйланайын жараткан,\nЖан кылып мени жаратсаң,\nТунук көлдө чалкыган\nКууну кушка жегизбей"
  },
  {
    "id": "146",
    "text": "Айланайын жараткан,\nЖан кылып мени жаратсаң,\nТунук көлдө чалкыган\nКууну кушка жегизбей\n«Ары жок катын уулунан\nАрам өлдү» дегизбе!..».\nДеп, ошентип, Каныкей\nАттын оозун бураалбай\nЧыңырып ыйлап тураалбай,\nКабыландын чоң дүрбү\n\fКайра көзгө имерип,\nКайра салып жиберип,\nКайра дүрбү сунду эле,\nКең-Мойноктун жонунда\nБашын жерге сала албай,\nАркардай арыш алаалбай,\nКаргадай бала жонунда\nКеле жатат Тайтору\nҮч жүз аттын соңунда...\n«Арбак урган Тайтору\nЭми кайдан жүгүрдү!».\nДеп, ойлонуп, Каныкей\nЧымындай жандан түңүлдү.\nМурдунан суусун тарталбай,\nКөзүнүн жашын артаалбай,\nКабыргасы сөгүлүп,\nКан аралаш аккан жаш\nАкборчуктун жалына\nШорголоп турду төгүлүп...\n«Алда, чиркин, куу дүйнө,\nМаңдай сөөгүм кайкы эле.\nТуулгандан муңайып,\nКүн көрөрүм тайкы эле.\nАй караңгы түн экен,\nАжалым жетер күн экен\nЖаш күчүктөй кыңылдап,\nЖарап өлмөк экемин!\nТабытым жок, бейит жок ,\nАрам өлмөк экемин!\nКак эткенден карга жок."
  },
  {
    "id": "147",
    "text": "Жарап өлмөк экемин!\nТабытым жок, бейит жок ,\nАрам өлмөк экемин!\nКак эткенден карга жок.\nТалаада өлмөк экемин!\nАсылын көрбөй арманда\nБаладан өлмөк экемин...\nӨзөндүү дайра — булагым,\nӨлгөндө көргөн чырагым,\nБоз ала туйгун болпоңум,\nБоз карчыга Чолпонум;\nЖоо жарагын кие элек,\nМен бечара, шордуунун\nЭне экенин биле элек!\nКылычтан калган кыягым,\nКымбаттан калган чырагым,\nТулпардан калган туягым,\nТуйгундан калган чырагым,\nНайзага таккан желегим,\nАйкөлдөн калган белегим\n«Атам» деген Ысмайыл\nЖат экенин биле элек.\nАйкөлүм Манас көк жалдын\nАта экенин биле элек.\n\fТайган иттей мен шордуу,\nЖелгендигим биле элек.\nТаластан качып бала үчүн\nКелгендигим биле элек.\nБеш-Аркар жылдыз батканча,\nБеш кайрылып бурулуп,\nЭмизгеним биле элек,\nАбакем Бакай азыгын\nЖегизгеним биле элек.\nКүйүктүн белин чыркырап\nАшкандыгым биле элек.\nАркалап алып Таластан\nКачкандыгым биле элек.\n«Энекең мен» деп, мен шордуу"
  },
  {
    "id": "148",
    "text": "Ашкандыгым биле элек.\nАркалап алып Таластан\nКачкандыгым биле элек.\n«Энекең мен» деп, мен шордуу\nЭмчегимди көрсөтсөм,\nЭнеңмин деп, жалбарсам,\nЭзелде чунак болбойт ээ?!\n«Кесепеттүү шайтан» — деп,\nКылтайбай шилтеп кылычын,\nКурган жанды койбойт ээ?!\n«Бууругуп жүргөн жесир» деп,\nЖолуман кармап алат ээ?!\nДөөгүрсүп турган балбандар\nКөкбөрү кылып калат ээ?!\nШордуу энесин тааныбай,\nЧыркыратып өзүмдү,\nЧукуп таштап көзүмдү,\nЖол үстүнө сүйрөтүп,\n«Ээликмелүү канчык» деп,\nДаңгыттарга жарат ээ?!\nТалаада сөөгүм даңкайып,\nКөмүүсүз болуп калат ээ?!\nЧакылдаган чакчыгай\nЧарасына көзүмдүн\nУяларын салат ээ?!\nТал жибектей чачымды,\nАйдай иймек кашымды\nКуркулдап кузгун тытат ээ?!\nКардан аппак этимди\nЖулкуп таштап бетимди,\nИт-куштар келип жутат ээ?!\nБотодой болгон көзүмдү,\nКаркылдап карга оёт ээ?!\nКаалгадай ак тишке\nШакылыктап сагызган\nОйноктоп эркин конот ээ?!\nАлмадай болгон эки эмчек\nКара жору тоёт ээ?!"
  },
  {
    "id": "149",
    "text": "Шакылыктап сагызган\nОйноктоп эркин конот ээ?!\nАлмадай болгон эки эмчек\nКара жору тоёт ээ?!\nЖайдары жазы кабагым\nКажырдын жеми болот ээ?!\n\fБүлкүлдөгөн бөйрөктү\nТүлкү какшаал оёт ээ?!\nБурулуп бүткөн булчуңду\nБурдап-бурдап сугунуп,\nБөрүлөр талап тоёт ээ?!\n«Жоболоңдуу төлгөнү\nТартпай койбой не болдум?!\nТозокко тууган мен катын\nТоодой болгон Торуну\nЧаппай койбой не болдум?!\nМаңдай сөөгүм кайкы экен,\nМанастын көзү өткөн соң,\nКүн көрөрүм тайкы экен!\nКең Таластын баткалда,\nКерилген төрөм коркутуп\nКыйын болуп жатканда,\nТарса-тарса жөтөлүп,\nЖаздыктан башын көтөрүп,\nЖаман болуп турганда,\nКурман болуп куу катын,\nӨлүп албай не болдум?!\nКыл мурутун шыйпайтып,\nКыямат көздөй жол тартып,\nКыйноо көрүп жатканда,\nКурман болуп төрөмө,\nА дүйнөнү мен мурда\nКөрүп албай не болдум?!\nУлуу тоодон унчуккан\nУлар болбой не болдум?!\nТартынбай өлүп, бир жатып,\nА дүйнө кеткен көк жалга\nКурман болбой не болдум?!"
  },
  {
    "id": "150",
    "text": "Тартынбай өлүп, бир жатып,\nА дүйнө кеткен көк жалга\nКурман болбой не болдум?!\nБешигимди жонума\nАртпай койбой не болдум,\nМээнетиңди мынчалык,\nО, кулунум Семетей,\nТартпай койбой не болдум?!\nБел байлаган белим жок,\nБекинип жаткан жерим жок.\nБейпай тартсам мынчалык,\nБерендин зайбы деп турган\nБерекем кыргыз элим жок!\nКаз айланса зоо да жок,\nКалдайган кардуу тоо да жок,\n«Кайгырбагын жөнү жок,\nАсылым — жеңем, койгун» —\nКөңүл айтып коюучу,\nАргын, кыргыз элим жок!».\n\fДеп, ошентип, Каныкей\nБурамалуу дүрбүнү\nДагы бурап имерип,\nБууданды көздөй жиберип:\n«Аныктап кармап, сунайын,\nАрбактардан сурайын,\nАлдында торум келбесе,\nАлтымыш торпок. кырк тайга\nСатып алган Актинте\nКынынан сууруп алайын,\n«Күткөнүм ушу эми» — деп,\nКый сүбөөмө кадайын!\nАлтын ооз дүрбүнү\nАлты жолу салайын!\nАныктап туруп карайын.\nЧубап өткөн аттарды\nАкмалап баарын санайын!\nАябай анык түңүлүп,\nБаламдын колун тийгизбей,"
  },
  {
    "id": "151",
    "text": "Чубап өткөн аттарды\nАкмалап баарын санайын!\nАябай анык түңүлүп,\nБаламдын колун тийгизбей,\nКаныма жанын күйгүзбөй.\nМен өзүм өлүп калайын!».\nОшондо эр мүчөлүү Каныкей\nАкборчук оозун бурду эми,\nАрбагы күчтүү Манаска\nЖалынып ыйлап турду эми..."
  },
  {
    "id": "152",
    "text": "ТАЙТОРУНУ СҮРӨӨ\nЧыгырыгын имерип,\nМанастан калган дүрбүнү\nЧын көзүнө жиберип,\nБурамасын имерип,\nБуркурап ыйлап жиберип,\nБуудандын оозун бурду эле,\nАжалга каршы баскандай,\nАйкаша турган арстандай,\nБардыгына бел байлап,\nДүрбүсүн салып турду эле.\nИт-Торпунун жолунда,\nКезең кырдын оюнда\nСанап көрсөң Тайтору,\nКеле жатат кайран мал\nАлтымыш аттын сонунда.\nБашын жерге салыптыр,\nАркандай арыш алыптыр;\nМойнун жерге салыптыр,\nБолжолсуз арыш алыптыр;\nЖелгенине жел жетпей,\nЖеткилең чуркап калыптыр;\nБасканына мал жетпей,\nБашкача чуркап алыптыр.\n\fЭңкейиштеп алганда,\nКоржоңдогон Торунун\nЭликтей колу сайылат;\nӨргө тарта бергенде,\nЖал-куйругу жайылат;\nТалаа-түзгө келгенде,\nТаманы жерде тарсылдайт;\nКара болот ооздук,\nКөмөкөйдө карсылдайт.\nАраандай оозу ачылат,\nКан аралаш ак көбүк\nОмуроого чачылат.\nКара болот ооздук\nКөмөкөйдү каккылайт,\nТал жибектей куйругун\nЧаткы аякка чапкылайт.\nКөкүлүн көккө ыргытып,"
  },
  {
    "id": "153",
    "text": "Көмөкөйдү каккылайт,\nТал жибектей куйругун\nЧаткы аякка чапкылайт.\nКөкүлүн көккө ыргытып,\nКөнөктөй болгон туягын\nКөрүнгөн жерге мылгытып,\nОйноп кетчүү немедей,\nОйсоңдоп башын чулгутуп,\nМаралдай болгон денеси\nКапкара чаңга бөлөнүп,\nҮстүндөгү баласы\nЭэр кашына жөлөнүп,\nКеле жатат Тайтору\nЭрегишип, көжөлүп.\nӨзүн-өзү биле албай,\nБир санага кире албай,\nКанча кайрат кылса да,\nЖаш шорголоп тыя албай,\nИчи күйүп от болуп,\nӨрттөнүп кетчүү чок болуп,\nБуйдала түшүп дүрбүсүн,\nДагы салды токтолуп.\nСары адырмак урчукта,\nСалынган тоонун тумшукта,\nКөрүүчүнүн жонунда,\nКара талаа боюнда\nКеле жатат Тайтору\nОтуз тулпар соңунда.\n«Ой жаныбар, бууданым,\nБелгилүү күлүк мал элең,\nАрдыгым айтам кудайга,\nАлтымыш асый так элең!\nУга көр, Тору, сөзүмдү,\n«Ээликкен катын» дедиртип\nӨзөктөн чыккан балама\nШерменде кылба өзүмдү!\nМындан ары боздотуп,\n\fОй, жараткан теңирим,\nЫйлата көрбө көзүмдү!»\nСанаасы сандап бөлүнүп,"
  },
  {
    "id": "154",
    "text": "Мындан ары боздотуп,\n\fОй, жараткан теңирим,\nЫйлата көрбө көзүмдү!»\nСанаасы сандап бөлүнүп,\nСары оору болгон эмедей,\nКөзүнүн жашы төгүлүп,\nЧоо жайын толук алды эми.\nМунарык тарткан урчукта,\nБоз адырмак тумшукта,\nКезендинин жонунда\nКеле жатат карт буудан\nКең-Ак-Чийдин боюнда,\nОн эки тулпар соңунда.\nКаралуу байкуш Каныштын\nКөңүлү көпкө бөлүндү,\nКөрүп карап туралбай,\nКөлкүлдөп жашы төгүлдү.\nКөп ыйлаган бейбакка\nКөңүлүндө көксөгөн,\nКөк жалдары көрүндү.\n«Ааламга жетер даты, — деп,\nАяшымдын аты» — деп,\nАлтын айдар, чок белбоо,\nАзиз кандын жалгызы\nАй сарала ат минип,\nЖал-куйругун чарт түйүп,\nЖалаң кылыч байланып,\nКөпкөк темир курчанган,\nЖети түмөн кол көрсө\nЖелпине кирип кол салган,\nКыргындан кыя кайтпаган\nӨлүмдөн кайра тартпаган,\nАаламга жетер үнү бар,\nАжыдаардай сүрү бар,\nАрыштаган бууданды\nАлмамбет сүрөп алыптыр,\nАйгайлап жолго салыптыр.\nАнын бери жагында\nУзун бойлуу, кең далы"
  },
  {
    "id": "155",
    "text": "Алмамбет сүрөп алыптыр,\nАйгайлап жолго салыптыр.\nАнын бери жагында\nУзун бойлуу, кең далы\nНайзакерден ыктуусу,\nСан кыргыздын мыктысы,\nАзаматтын артыгы,\nКырк жоронун кырааны,\nАрстан тууган бу дагы,\nАкбалтанын Чубагы,\nАч кыйкырык, куу сүрөөн,\nАлышса адамдын алы жетпеген,\nАрстандын тиши өтпөгөн;\nКөк рапыс тон кийген,\nКөгала сындуу ат минген,\n\fЗордугу тоонун сеңирдей,\nЖоо көрүнсө жегидей,\nКасаба колдо көрүнгөн,\nОозунан оту төгүлгөн,\nКыйкырып найза сунганда,\nКырк миң колдой көрүнгөн,\n«Жеңекемдин аты, — деп, —\nУгулду мага даты» — деп,\nАйланайын шер Чубак\nАртыкча сүрөп алыптыр,\nАйгайды бу да салыптыр.\nАсты жагын карасаң,\nКара болот кыргагы,\nКараңгыда жол тапкан,\nКапилеттен сөз тапкан\nКабылан Манас Сыргагы\nЧыканактап калбаган,\nЧырм этип уйку албаган,\nАтка жеңил, тайга чак,\nАр убакта жолго сак,\nУйкусу жок эр Сыргак,\n(Ааламга жетер чамасы,\nМанас менен бул Сыргак\nАга-ининин баласы)"
  },
  {
    "id": "156",
    "text": "Уйкусу жок эр Сыргак,\n(Ааламга жетер чамасы,\nМанас менен бул Сыргак\nАга-ининин баласы)\nКыраакы, баатыр көрөгөн,\nКыйкырышкан жоо келсе,\nКызыл канга бөлөгөн,\nКөпкөк темир кийинген,\nКөп элди көрсө, сүйүнгөн,\n«Угулду мага даты, — деп, —\nБул жеңекемдин аты» — деп,\nБакырыгы баш жарып,\nКыйкырыгы таш жарып,\nБала жолборс эр Сыргак\nОкоро түйгөн чоң чылбыр\nОролто кармап алыптыр,\nТайторуну сүйрөлөп,\nОңду-солду теминип,\nӨбөктөп чаап калыптыр,\nЭтек-жеңи дирилдеп,\nБакырып сүрөп алыптыр.\nАнын артын караса,\nМайлаган буудай жүздөнүп,\nКүүгүм туман көздөнүп,\nКара чаар кабылан\nКапталында чамынып,\nЧолок көк жал арстаны\nЖандай салып камынып,\nТаалайы артык айкөлүң\nКең дүйнөсүн тар кылган,\n\fКылкылдаган жоо келсе,\nКалың колун баштаган,\nКан майданда жүргөндө,\nКамыгып> чочуп, шашпаган,\nОтуз эки жашында\nКанышын каран таштаган,\nБармактайда баш кошкон,\nАккула минген шер Манас\n«Байкушумдун аты, — деп, —"
  },
  {
    "id": "157",
    "text": "Канышын каран таштаган,\nБармактайда баш кошкон,\nАккула минген шер Манас\n«Байкушумдун аты, — деп, —\nУгулду мага даты» — деп,\nТайторуну соорулап\nӨзү гана кууп алыптыр.\nАжыбай, Бакай — эки кан\n«Байкушум аяш аты, — деп, —\nУгулду бизге даты» — деп,\nБулар да кууп калыптыр.\nКайран каныш Каныкей\nАрка чачын бир бөлүп,\nӨрбөй калган эмеспи;\nАташканы Манасты\nБир көрөргө зар болуп,\nОн эки жылы болгончо,\nКөрбөй калган эмеспи.\nТоо башында боздогон,\nУлар болгон эмеспи.\nТоодой Манас кабылан\nОрнотуп койгон ааламга\nЧынар болгон эмеспи?!\nЧын төрөсүн көрүүгө\nКуса болуп саргарып,\nКумар болгон эмеспи?!\nАкборчук оозун бура албай,\nАсыл тууган Каныкей\nАрбактарды көргөндө\nЧыңырып ыйлап тура албай,\nБоздоп ыйлап буркурап,\n«Аташкан төрөм, көк жалым,\nАла кет», — деп чыркырап,\nАй караңгы болгондо\nТүн ушундай болобу?!\nАташкандан айрылса,\nКүн ушундай болобу?!\nКөзүмдөн агат кандуу жаш,\nСел ушундай болобу?!"
  },
  {
    "id": "158",
    "text": "Аташкандан айрылса,\nКүн ушундай болобу?!\nКөзүмдөн агат кандуу жаш,\nСел ушундай болобу?!\nКабыландан айрылып,\nКайгырып катын тентисе\nЖөнү ушундай болобу?!\nАлтын менен дилдесин,\nЧачкан мендей болобу?!\nАлат күн түшүп башыма,\n\fАла качып баласын,\nАлыстагы Букарга\nКачкан мендей болобу?!\nКокуй, төрөм — кабылан,\nА дүйнө кеткен олуям\nКанжыгаңа чала кет!\nКапа кылып боздотпой,\nУбарлаш, мени ала кет!\nАр уруудан көйнөгүм\nТартсам жетпейт мойнума,\nТалаага жалгыз калтырып,\nТалыктырбай, көк жалым,\nТарта кеткин койнуңа!\nКөк аралаш көйнөгүм,\nКөп кийсем жетпейт мойнума,\nТентип жүргөн жесирди,\nТелмиртип мында таштабай,\nКабылан, ала көргүн оюңа!\nКең дүйнөмдү тар кылба,\nКейип турган бейбакты\nКагылайын шер төрөм,\nЖетим менен жесирди\nЧыркыратып зар кылба!».\nУшунтип айтып Каныкей,\nКарагаттай көзүнөн\nКамчы бою жаш кетип,\nКөңүлү чиркин бөлүнүп,\nКөзүнөн жамгыр төгүлүп,\nКөздөн учкан төрөсү\nТирүүсүндөй көрүнүп,"
  },
  {
    "id": "159",
    "text": "Көңүлү чиркин бөлүнүп,\nКөзүнөн жамгыр төгүлүп,\nКөздөн учкан төрөсү\nТирүүсүндөй көрүнүп,\nБоздоп-боздоп буркурап,\nБолоктоп үндү салды эми,\nЧыныдай болгон ак беттен,\n«Чын төрөм, ала кеткин» деп,\nЖулкуп- жулкуп алды эми.\nАрмандан чыккан ачуу жаш\nАк жүзүнөн жорголоп,\nАкборчуктун жалынан\nКан аралаш ысык жаш\nАгып турду шорголоп...\nБир кезекте Каныкей\nЭсин жыйып көз жашын\nКайрылып, аарчып алды эми.\n«Караан кылар эл жок» деп,\nКайраттанып алды эми.\nКайра тартып дүрбүнү\nКайра көзгө салды эми.\nТулпар оозун бурду эми,\nТунжур тууган бечара\nЖумган көзүн чоң ачып,\n\fДагы дүрбү сунду эми.\nКең-Мойноктун жонунда\nКеле жатат Тайтору\nАлты буудан соңунда.\nТайторуну көргөндө\nТакат кылып тура албай,\nБар айласын кылды эми.\nТозокко мыктап бел байлап,\nТоктоно албай турду эми:\n«Башыма түшкөн кыйындын\nБаарына бүгүн көнөйүн,\nАнык кайып бууданды\nАртыкча сүрөп көрөйүн!\nАтакемдин Актулпар,\nКара байыр казанат"
  },
  {
    "id": "160",
    "text": "Анык кайып бууданды\nАртыкча сүрөп көрөйүн!\nАтакемдин Актулпар,\nКара байыр казанат\nУчкан кушка жеткирбес,\nКалбыр өпкө, жез билек,\nАча турган мал эле.\nУшу турган байгеге\nЖеткирбей чуркап барабы?! .\nӨз баламдын тоюнда\nБаш байгесин алабы?!\nАрам өлүп Тайтору,\nБирдин соңу калабы?!\n«Катынында калк бузган\nКарабеттин аты» — деп,\nБукардын калкы чогулуп,\nУят кылып салабы?!\nКазабы терең орумду,\nКайнатар бекен чогултуп,\nКап-кайдагы шорумду?!\nБелестен түшө бергенде,\nТушума таамай келгенде,\nТайторудай бууданга\nСүрөөнү мыктап салайын!\nАйланайын таянчым —\nАрбагына кыргыздын\nБир жалбарып алайын».\nДеп, ошентип, Каныкей\nАлмамбеттин Сырбараң\nИйнинен алып караса,\nИчине сүмбө тартылбай,\nОн эки жылга атылбай,\nКокочо кара кир болуп,\nТоктоп калган сары дат\nИчи менен бир болуп.\nМына ошондо Каныкей:\n«Айланайын Сырбараң,\nЭэсинен калган сен жесир,\nЭринен калган мен жесир!», —\n\fДеп, ошондо муну айтып,"
  },
  {
    "id": "161",
    "text": "Ээсинен калган сен жесир,\nЭринен калган мен жесир!», —\n\fДеп, ошондо муну айтып,\nСырбараңдын оозуна\nЧоң кыргыны сукту эми.\nКыргы менен кыргылап,\nКынаптап ичин ургулап,\nТарткы менен тарткылап,\nТазалап ичин арткылап,\nЖойкума менен жойкулап,\nАлмамбеттин Сырбараң\nАры-бери тазалап,\nИчин карап, өңөрүп,\nКутудагы дарыны\nКур дегизе көмөрүп,\nБорчук оозун жыйды эле,\nКуру дүрмөт ок кылып,\nКуу дарыны куйду эле,\nКадимкидей чоң сүмбө\nОозун көздөп урду эле,\nСүмбө менен сүмбөлөп,\nЧоң кундагын чапкылап,\nАккаңкынын кашына\nТарса-тарса каккылап,\nКетенчиктеп чалкалап,\nКулактан чыккан дарыны\nТырмак менен талкалап,\nКытай оттук боор таш\nКырып ийип милтеге,\nКыпкызыл кылып чок коюп,\nАбайлап атта турду эми.\nЖети мойнок жонунда\nКеле жатат Тайтору\nАтасынын үч буудан,\nБул үчөөнүн соңунда.\nСүрөөн салып атууга,\nТайторуну тартууга,\nМойнуна курун салынып.\nЖаратканга жалынып,\nБерендигин ашырып,\nКулагы менен көкүлдөн"
  },
  {
    "id": "162",
    "text": "Мойнуна курун салынып.\nЖаратканга жалынып,\nБерендигин ашырып,\nКулагы менен көкүлдөн\nЭки эли өөдө ашырып,\nКуру дүрмөт ок менен\nКүп дегизе бир койду.\nБашкача күлүк Тайтору\nБашын жерге салды эми.\nКара жерди токмоктоп\nСырбараң үнүн укканда,\nЖамбыдай болгон туягын\nИрмеп-ирмеп алды эми.\nАркардай арыш керди эми,\n\fАнда мында бир тийип,\nАрышы арта берди эми.\nЭчен-эчен ан-дөңдү\nКөрүп келген Тайтору,\nЭчен мылтык, эчен жаа.\nОчогордун огуна\nКөнүп калган Тайтору\nМылтык үнү чыкканда,\nЖал-куйругу диркиреп,\nИлебинен үн чыгат\nТоо бүркүттөй күркүрөп,\nКуюшканы шакылдап,\nЧоңкашканы такымдап,\nКөздү ачып жумганча,\nЖетип барды Күрөңгө\nКуйрук улаш жакындап.\nКайгысы күчтүү Каныкей\nКылча жанын аябай,\nАлды- кийинин карабай.\n«Арбактар!»— деп бакырып,\n«Айкөлүм!»— деп чакырып,\nОлбуй-солбуй камчы уруп,\nОң-тетири теминип,\nЭр адамча бакырып,\n«Манас!»— деп ураан чакырып,\nЖеткилең ураан салды эле.\nЖеткен жерде Торуга"
  },
  {
    "id": "163",
    "text": "Эр адамча бакырып,\n«Манас!»— деп ураан чакырып,\nЖеткилең ураан салды эле.\nЖеткен жерде Торуга\nОкоро түйгөн чоң чылбыр\nБооруна мыктап алды эле.\nКаныкей чылбыр алганда\nКөңүлү чиркин бөлүнүп,\nКөзүнүн жашы төгүлүп,\nАяктай алтын сөйкөсү,\nКөкүрөктө көрүнүп,\nКаныкей чылбыр алганда,\nЖылаңач ыйык Айдарды\nЖылоосунан алды эле.\nКолдоочунун бардыгы\nКошо сүрөп калды эле.\nТегиз жерде күүлөнтүп,\nӨргө тарта бергенде\nЭпсиз балбан Каныкей\nТебетейдей сүйрөтүп,\nАраандай оозду ачты эле\nОкоро түйгөн чоң чылбыр\nАк эмчектин токмок эт\nАлып келип басты эле.\nТемир кандын Актулпар\nТекөөрлөшө теминип,\nКөбүгүн көккө чачты эле.\n\fЭпсиз күлүк Актулпар\nАл да күлүк мал экен.\nЭңкейишке киргенде\nТайтору озот мойнунча,\nӨргө чыга бергенде,\nАктулпар озот мойнунча.\nЭрегише жарышып,\nЭки үзөңгү кагышып,\nТомуктай жерде тоосу жок,\nТокумдай болгон коосу жок,\nБуурусун чийген чийин жок,\nСуур казган ийин жок\nКумдуу жолго барганда."
  },
  {
    "id": "164",
    "text": "Токумдай болгон коосу жок,\nБуурусун чийген чийин жок,\nСуур казган ийин жок\nКумдуу жолго барганда.\nКузгундай көзүн кызартып,\nАктулпардын алдына\nТайторудай бууданды\nАлты бута узартып,\nКум талаага барганда,\nЖейрендей көзүн кызартып,\nАлтымыш асый Торуну\nАлып чыкты Каныкей\nЖети бута узартып.\nАрка чачын он бөлүп,\nБууп чыгып келатат.\nАсылдан калган байкушум\nКуру дүрмөт ок менен\nАнда-мында бир атып,\nТайторудай бууданды\nКууп чыгып келатат.\nЭр мүчөлүү Каныкей\nЭки көзү өрт болуп,\nЖайнап чыгып келатат.\nКуру дүрмөт ок менен,\nКүпүлдөтүп аткылап.\nАлтымыш асый Торуну\nАйдап чыгып келатат.\nТайтору узап алган соң,\nСөрөгө жакын калган соң,\n«Найзага таккан желегим,\nАйкөлдөн калган белегим,\nТулпардан калган туягым,\nТуу казанат чунагым\nАкылын элге бөлө элек,\nМен шордууну атайлап,\nЭне экенин көрө элек.\nНайзага түпөк илинсе,\nА дүйнө кеткен Манастын\nАта экени билинсе,\nАтасын тартса кулунум,"
  },
  {
    "id": "165",
    "text": "Найзага түпөк илинсе,\nА дүйнө кеткен Манастын\nАта экени билинсе,\nАтасын тартса кулунум,\nТеңдеши жок шер болот.\n\fНазарын салбай бир жанга,\nКара мүртөз эр болот,\nОң эки мүчө тең болот.\nОң далысы кең болот,\nКокусунан Семетей\nЭл оозунан кеп угуп,\n«Атасы Манас» — деп угуп,\n«Эркек киймин кийдиң» — деп,\n«Эселек энем экенсиң.\nЭмне издеп жүрдүн?» — деп,\nКашайта көздү оёбу?!\nКүйүп кетип ал бала\nКармап алып өзүмдү,\nЧукуп ийип көзүмдү,\nАтасын тарткан эр чиркин\nӨлүм кылып коёбу?!\nУшунчалык алыстап\nЧыгып калган Тайтору\nТаалайымды тайкылап,\nАртта калбас бул жолу.\nЭркек киймин кийгенде,\nКай мураска жетейин,\nУшундан ары мен жесир,\nКаралуу бойдон кетейин»\nДеп ошентип Каныкей,\nСеметейим киет деп.\nЖасап койгон суусар бөрк\nСол колуна алды эми.\nАк куржунга салды эми,\nЖакасы алтын, жеңи жез,\nКош бадана торгой кез,\nКелеби жибек, кыл торко\nКелишимдүү суп чепкен\nКайра чечип кабыштап,\nКайран каныш Каныкей"
  },
  {
    "id": "166",
    "text": "Келеби жибек, кыл торко\nКелишимдүү суп чепкен\nКайра чечип кабыштап,\nКайран каныш Каныкей\nАк куржунга табыштап,\nАны кошо салды эми.\nОлоңдой болгон кайран чач\nОмуроого жайды эми.\nТал жибектей кайран чач\nАстын көздөй жайды эми.\nКарарган чачы жайылуу,\nКандуу бети жыртылуу,\nКокуй Манас төрөсү,\nЖаңы өлгөндөй болду эми.\nАкборчугу жорголоп.\nБетинен аккан кандуу жаш\nТизеси ылдый шорголоп,\nӨксөп ыйлап тура албай,\nӨзөккө жалын толуптур.\n\fКайгы менен кубанчы\nКатардаша конуптур.\nӨлчөөсүн көрсөң ошондо,\nЖарыктык Манас кабылан\nЖаңы өлгөндөй болуптур.\nЭркекче киймин чечинип,\nКаралуу кебин кийиптир.\nМанасты кошуп озондоп,\nТоодой болгон Торуну\nКайра сүрөп кириптир...\nМуну мындай таштайлык,\nТайторуну Семетей\nЭэлегенден баштайлык.\nМанас кирбес оозуна\nБайкуш бала жетимдин\nМанас кирип калыптыр.\nЖери кирбес оозуна\nТалас кирип калыптыр.\nО, жаралган дүнүйө!\nЭл кирбеген тилине\nКыргыз кирип калыптыр."
  },
  {
    "id": "167",
    "text": "Талас кирип калыптыр.\nО, жаралган дүнүйө!\nЭл кирбеген тилине\nКыргыз кирип калыптыр.\nКыраан барчын үндөнүп,\nКыйкырыкты салыптыр:\n«Айланайын балбандар!\nКалың элдин алдына\nСын кылалы, балбандар!\nКүрсүлдөгөн кандарга\nЧыр кылалык, балбандар!\nУккан адам унуткус\nЫр кылалык, балбандар!\nЧыккан аттын баарысын\nКабактан кармап алалык,\nБирөөнү тирүү тим койбой,\nБаарын кырып салалык!\nКешиги жок эжемдин\nКарган аты көрүнсө,\nОшону сүрөп алалык!\n«Манас-Манас» бакырып,\nМанастап ураан чакырып,\nОшону сүрөп калалык!..\nКудай берсе Букарга\n«Манастап» сүрөп баралык!\nАйланайын балбандар!\nОйду-тоонун баарысын\nЖүгүргөндөй кылалык.\nО дүйнө кеткен жездекем\nКайта туруп көрүнөн,\nТирилгендей кылалык!\nОй-тоонун баары Манастап,\nКөрүнгөндөй кылалык!\n\fАдырмактуу будурду\nТалаалуудай кылалык!\nБаласы жок эжемди\nБалалуудай кылалык!\nКөңүлү бузук адамдар\nКөрүп туруп жанынан\nТүңүлгөндөй кылалык!\nОй-тоонун баары биригип,"
  },
  {
    "id": "168",
    "text": "Көңүлү бузук адамдар\nКөрүп туруп жанынан\nТүңүлгөндөй кылалык!\nОй-тоонун баары биригип,\n«Ушул Манас экен» деп.\nЖүгүргөндөй кылалык!\nМанас-Манас бакырып,\nМанастап ураан чакырып,\nТайторудай бууданды\nБукарга сүрөп баралык!\nБайгеге сайган сан кара,\nЖети там толгон казына,\nМин карача төөлөрдү,\nМиң кара кашка бээлерди,\nБуттап алтын зерлерди\nТакыр ээлеп алалык!\n«Тартынбаңар жигиттер!\nТайтору күлүк мээси жок,\nСүрөп алчуу бул жерде,\nБизден бөлөк ээси жок.\nТилекти кудай дал берсе.\nДегениңе көнөмүн.\nАйланайын балбандар!\nЖармак албай жаныма,\nБайгесинин баарысын\nСилерге бөлүп берейин!\nАйтканымдан айнысам,\nАт байлаган мамыдай\nТакыр болуп өлөйүн,\nМалдын түгүн көрбөгөн\nЖакыр болуп өлөйүн!\nЖүзүн көрбөй кудайдын\nКапыр болуп өлөйүн!\nМен байгеге кызыкпайм,\nАты калсын Манаска!\nЭжем шордуу кубансын,\nАтпай кыргыз ак калпак\nЭли калган Таласта!\nОйлогула балбандар,\nКөк темирден туулга\nКимдер ыкшап кийбеген,"
  },
  {
    "id": "169",
    "text": "Эли калган Таласта!\nОйлогула балбандар,\nКөк темирден туулга\nКимдер ыкшап кийбеген,\nБактысы башта турганда\nКим оргуштап жүрбөгөн?!\nЖездемди душман көргөндө\nҮрккөн койдой дүрбөгөн.\nКырчылдашкан жоо келсе,\n\fКырган жездем эмеспи?!\nӨз билгенин душманга,\nКылган жездем эмеспи ?\nТирүүсүндө жездеме,\nКандай баатыр теңдешти?!\nКөкжал жездем өлгөндө,\nЭжем тентип келиптир.\nАртында эркек бала жок,\nКөрбөгөндү көрүптүр.\nТөрт түлүгүн душманы\nКамчыга ченеп бөлүптүр.\nКары энесин жетелеп,\nЧоң Букарды төтөлөп,\nЖол азыгын аркалап,\nКара жанын калкалап,\nЭжем тентип келиптир.\n«Адырмактуу кең жылга\nБулаксыздай кылбайлык,\nКаңгырып жүргөн шордууну\nТуяксыздай кылбайлык!\nЭңгиреген эжемди\nЭли жоктой кылбайлык,\nАрка кылып сүйөнөр\nБели жоктой кылбайлык!\nАдырмактуу кең Талас\nЖери жоктой кылбайлык!\nКешиги жок эжемдин\nКөңүлүн көккө көтөрбөй,\nТайторусун чыгарбай,\nТуяксыздай кылбайлык!\nБерен эжем Каныштын"
  },
  {
    "id": "170",
    "text": "Көңүлүн көккө көтөрбөй,\nТайторусун чыгарбай,\nТуяксыздай кылбайлык!\nБерен эжем Каныштын\nБел байлаган бели жок,\nМедер кылган бул жерде\nБелгилүү кыргыз эли жок!\nКелгендерден кеп уктум,\nКайран эжем Каныкей\n«Төлгө кылып Букарга,\nТайтору чапты» — деп уктум.\nАстыга келсе Тайтору,\nАянбай сүрөп алалык,\nМанастап ураан салалык,\nКайда жүрсө Тайтору,\nОшону сүрөп баралык!..\nАтакемдин Актулпар\nАстыга келсе соёлук!\nТөрт тулпарын аябай,\nТегиз кырып коёлук!\nАттарын кырып таштасам,\nЖорукту катуу баштасам,\nАйтпаска чыбык кыркып бер,\n\fЧын тилекке жарап бер!\nАйланайын балбандар,\nКылычтын мизин жалап бер!».\nДеп, ошондо Семетей\nТулпар оозун бурду эми,\nТуулга кийген эрлерден\nАнтты сурап турду эми.\nБалбандардын баарысы\n«Макул» дебес алыбы?!\nАттан түшүп балбандар\nАк буудай нанын чайнашты,\nКылычтын мизин жалашып,\nСеметей көөнүн жайлашты.\n«Айтпайбыз — деп ант кылып, —\nАйтып койсок бул сөздү,\nКыркылалык чыбыктай,"
  },
  {
    "id": "171",
    "text": "Семетей көөнүн жайлашты.\n«Айтпайбыз — деп ант кылып, —\nАйтып койсок бул сөздү,\nКыркылалык чыбыктай,\nЖакшылык көрбөй өлөлүк,\nБүтүн эмес сыныктай!\nОоздон ушак сөз чыкса,\nУруп кетсин ак буудай!».\nАнтын алып болгон соң,\nЖаңырыктын Жар-Кыя\nЖалгыз аттын чубама,\nУрчук тоону керүүгө\nБалбандарын ээрчитип,\nЧоң кароолдун мойнокко,\nТулпар оозун бурду эми.\nМына ошондо Семетей,\nБуудак-буудак чаңдарды,\nБулкунган буудан малдарды,\nОңду-солду теминип,\n«Чың-чың», чапкан балдардын\nЧуусун карап турду эми.\nЧууга кулак салды эми,\nЧуу кабарын алды эми.\nЧууну угуп алган соң:\n«Эй, айланайын балбандар,\nЖанды кудай жаратат.\nЖаратканга чыдабай,\nЖаным чыгып баратат!\nЖабыла баарың чаба көр!\nЧууга кулак сала көр,\nЧуу кабарын ала көр!\nАйланайын балбандар,\nМен билгенди билдиңби?\nЧың-чың, чың-чың, чың чыгат,\nЧыркырап үнү бек чыгат,\nАдырдагы кең жайлоо\nКыялаштын үнү экен.\nКаңырыгы түтөгөн\n\fКайран эжем Каныкей —"
  },
  {
    "id": "172",
    "text": "Адырдагы кең жайлоо\nКыялаштын үнү экен.\nКаңырыгы түтөгөн\n\fКайран эжем Каныкей —\nУялаштын үнү экен.\nЧалгындары чарпылган\nАйкушумдун үнү экен.\nАйкөлүнөн айрылып\nКачып келген бул жерге\nБайкушумдун үнү экен!\nТаластан качып, жөө тентип,\nЧубаган эжем үнү экен!\nТемир кандын шаарына\nТентип келип күн көргөн,\nБаягы куураган эжем үнү экен.\nТарчылык келип куу башка,\nЖелген эжем үнү экен.\nКанаты сынган кайгырып,\nТаалайынан айрылып,\nТалыкпай тентип Букарга\nКелген эжем үнү экен».\nДеп, ушунтип, Семетей\nТегерегин карабай,\nТеги жанын аябай,\nТулпар оозун бурду эле,\nТуура карап турду эле.\nОңурайган тумшукта,\nОролмо тоонун урчукта,\nБашын жерге салыптыр,\nАйбандын зору Тайтору\nБашкача чуркап алыптыр.\nМойнун жерге салыптыр,\nБолжоосуз күлүк Тайтору\nБолбой чуркап алыптыр.\nАлты жүз кырк үч көй буудан\nАлда кайда калыптыр.\nАлтымыш асый Тайтору\nЖейрендей көзү кызарып,\nАктулпардын алдына\nТүшкөн экен куюндай,"
  },
  {
    "id": "173",
    "text": "Алтымыш асый Тайтору\nЖейрендей көзү кызарып,\nАктулпардын алдына\nТүшкөн экен куюндай,\nЖети бута узарып,\nЭти кызып алыптыр.\nТуягы жерге илинбей,\nКарылыгы билинбей,\nАкыркы күчкө салыптыр.\nЧоң казандай даңканы\nТөбөсүндө чыркырап,\nКум аралаш майда таш\nКуюн тийген эмедей\nУчуп жүрөт зыркырап.\nАркардай арыш узарып,\nКулжадай көзү кызарып,\nАраандай оозу ачылып,\n\fКан аралаш ак көбүк\nЖол боюнда чачылып,\nОоздукту каккылап,\nТал жибектей куйрукту\nЧаткы аякка чапкылап,\nКеле жатат Тайтору\nУчкан куш менен жарышып.\nТасмадан кылган тизгини\nЭки колдо карышып.\nКиши көрбөс азапты\nБерен эжең Каныкей\nТартып чыгып келатат.\nТайторудай бууданды\nКайран Каныш ошондо\nКуру дүрмөт ок менен\nАтып чыгып келатат.\nКубанычтуу кандуу жаш\nАт жалына төгүлтүп\nЧачып чыгып келатат.\nМуну көрүп тура албай,\nБаланын көөнү ооруду,\nАлтымыш балбан, көй кашка,\nБаарынын көөнү ооруду.\nЭр Семетей ошондо:\n«Манас-Манас!» — бакырды,"
  },
  {
    "id": "174",
    "text": "Алтымыш балбан, көй кашка,\nБаарынын көөнү ооруду.\nЭр Семетей ошондо:\n«Манас-Манас!» — бакырды,\nМанастап ураан чакырды.\nБала «Манас» дегенде,\nОйдун баары бакырды.\nОйду-тоонун баарысы\nМанастап ураан чакырды!\nБала туйгун Семетей\nАстындагы тулпарга\nОлбуй-солбуй камчы уруп,\nОң-тетири теминип,\nАйбаттуу ураан салды эми.\n«Айкөл жездем Манас» — деп,\nАйкырып ийип Семетей,\nЖандап чылбыр алды эми.\n«Жан эжеке, байкушум,\nАйкөлүнөн айрылып,\nАзып келген Букарга\nЭй, кагылайын байкушум!\nКууну кушка жегизбейм,\nКурган баш өлүп калбаса,\nКагылайын эжеке,\n«Куураган катын» дегизбейм !\nКайран баш аман барында\nКанаттууга кактырбайм,\nКамчылууга чаптырбайм,\nАндай-мындай дегизбейм!..\n\fБайгеге өзүм ээ болуп,\nТакыр ийрип алармын,\nМындан ары мен өзүм\nКагылайын эжеке\nКөзүмдүн кырын салармын!\nЭжеке сени мен өзүм,\nБазарым кылып алармын!\nОй, эжеке жалгызым,\nБел байлаган белиң жок,\nБезилдеп ыйлап алыпсың,"
  },
  {
    "id": "175",
    "text": "Базарым кылып алармын!\nОй, эжеке жалгызым,\nБел байлаган белиң жок,\nБезилдеп ыйлап алыпсың,\nБелгилүү кыргыз элиң жок.\nЭл оозунда элек жок,\nТозоңго түзүң чалдырба,\n«Тозоку катын» дедирип,\nДушманга белиң алдырба!\nЖеткилең эжем, байкушум,\nКиймиңди чаңга тийгизбе!\n«Байкуш катын» дедиртип,\nЭжеке, жесирдигиң билгизбе!\nСүрөөчүң жок эмедей,\nЭтегиң жерге тийгизбе!\n«Тентиген катын» дедиртип,\nУшунтип мени күйгүзбө,\nАлты арамдын айынан\nАдашкан эжем сен үчүн,\nКараңгыда калт этпес\nАк калпак кыргыз эл үчүн,\nДушманга тизгин бербеген\nАсылың, жездем шер үчүн;\nАтыңды сүрөп алайын,\nАйланайын эжеке,\nИшенип койгун мен үчүн!»,\nУшуну айтып Семетей,\n«Манастап» үндү салды эми.\nТайторудай бууданды\nБукарга сүрөп калды эми.\nТайторуну алган соң,\nКайран катын Каныкей\nАсмандан күнү бүркөлүп,\nАзап көргөн башына\nАлтымыш санаа бир келип:\n«Айланайын кудай-ай,\nАтын ээси алдыбы?!\nАртыкча көөнүм жадырап\nТилекти берип салдыбы!"
  },
  {
    "id": "176",
    "text": "«Айланайын кудай-ай,\nАтын ээси алдыбы?!\nАртыкча көөнүм жадырап\nТилекти берип салдыбы!\nКөрөргө эми күнүм бар,\nУшундан бөлөк кимим бар?!\nТулпардан калган туягым,\nТуу казанат чунагым!\nНайзага таккан желегим.\n\fАсылдан калган белегим!\n«Алыста калган элиңе\nАныктап тиер керегиң!».\nДеп, ошентип, сабылып,\nКарасын кайра салынып,\nМанастай болгон чунактын\nКараанына жалынып!..\nЭч бир жанга көрүнбөй,\nБир кишиге билинбей\nОрдону көздөй жөнөдү.\nЭчтеме көзгө илинбей,\nАтты сүрөп айкырып,\n«Манастап » Семен чапканда,\nКайың ыйлап, тал ыйлап,\nКараган жандын баары ыйлап,\nКалайык ыйлап, жан ыйлап.\nКайдагы журттун баары ыйлап,\nКаадаланган бек ыйлап,\nЫйлагандын баарысы\nӨз кайгысын жеп ыйлап.\n«Не бир мыкты жигиттен,\nЭркек бала бир туяк,\nБала калса!»— деп ыйлап.\n«Адырмактуу көк сайдан\nБулак калса — деп ыйлап,\nНе бир мыкты жигиттен\nЭркек бала бир туяк,\nЧырак калса!» — деп ыйлап.\nКасиеттүү эр Манас"
  },
  {
    "id": "177",
    "text": "Не бир мыкты жигиттен\nЭркек бала бир туяк,\nЧырак калса!» — деп ыйлап.\nКасиеттүү эр Манас\nКан экени чын экен,\nКасиети бир тоодой,\nБар экени чын экен.\nШер Манаска бул чунак\nБала экени чын экен!».\nОшо кезде Семетей\n«Манастап» ураан салды эле,\nКүркүрөгөн күн болуп\nКүңгүрөнүп калды эле\nКырдын баары бакырык, —\nКызыгын көрчү дүйнөнүн!\nКырда жаткан жылкычы\nБирин-бири чакырып,\nАйгырын минип токмоктоп,\nАл да чыкты бир жактан.\n«Манастап» ураан чакырып,\nАйгыры жүрбөй, шалпылдап,\nАра жерге барганда\nАйгыры байкуш кантмекчи\n«Жесирдин аты чыксын» деп\nЖетпей калды далбактап.\n\fКылычтай кырда бакырык,\nКырда жүргөн койчулар\nБирин-бири чакырып,\nТаягын көккө ыргытып,\nАл да жүрөт бакырып,\n«Манастап» ураан чакырып.\nТай туягы шалпылдап,\nЖөө байкуштар кантмекчи,\n«Шеримдин аты чыксын» деп\nЖетпей калды далпылдап.\nЖана кызык, жана бар,\nЧөлдүн баары бакырык:\nЧөлдө жаткан уйчулар\nБирин-бири чакырып,"
  },
  {
    "id": "178",
    "text": "Жана кызык, жана бар,\nЧөлдүн баары бакырык:\nЧөлдө жаткан уйчулар\nБирин-бири чакырып,\nБукасын минип, токмоктоп,\nБу да чыкты чурулдап,\n«Манастап» ураан чакырып,\nБукачан байкуш кантмекчи,\nБукасы жүрбөй далпылдап,\nАра жерге барганда,\n«Байкуштун аты чыксын» деп\nАл дагы калды шалпылдап.\nТүздүн баары — бакырык,\nТүздө жүргөн орокчу\nБирин-бири чакырып,\nОрогун көккө ыргытып,\nОдураңдап жөө чуркап,\nКапталынан бакырып,\nБу да чыкты бечара\n«Манастап» ураан чакырып.\n«Көзүнүн жашын көл кылып\nЧачкан катын аты экен,\nЖесир болуп Букарга\nКачкан катын аты экен.\nКуу-куу, куу-куу, ай, Манас!\nКудай-ай, Манас аты экен.\nТайган иттей бүрүштөп\nЖелген эжем аты экен\nТаластан качып, жөө тентип,\nКелген эжем аты экен».\nОрогун көккө ыргытып,\nОдураңдап жөө чуркап,\nОрокчу байкуш салпылдап,\n«Эжемдин аты чыксын» деп\nЖетпей калды дампылдап.\nОйдун баары — бакырык,\nОйдогунун баарысы\n«Манастап» ураан чакырып,\nТоодогунун баарысы"
  },
  {
    "id": "179",
    "text": "Ойдун баары — бакырык,\nОйдогунун баарысы\n«Манастап» ураан чакырып,\nТоодогунун баарысы\nМанастап ураан чакырып,\n\fОй-тоонун баары — бакырык.\nЖердин бети дүңгүрөп,\nБакырык күчөй берди эми.\nАсман менен учкансып\nТоодой болгон Тайтору\nАлыска чыгып келди эми.\nБайгесин алып Семетей,\nУбадасын бузбастан,\nБалбандарга бөлдү эми.\nКалайыктын баарысы\nУлуу, кичүү, карысы\n«Кандай укмуш бала!» — деп,\nТегеректеп телмирип,\nСеметейди көрдү эми.\n\f\fСЕМЕТЕЙДИН САРЫ ТАЗГА ЖОЛУККАҢЫ\nМанас өлгөндө, Каныкей менен Чыйырды аябай кордук көргөндө,\nкөөлдөгөн Көбөш Семетейдин өлбөгөнүн билип, көзгө илинбеген,\nэрдиги билинбеген, жыйырмага жашы жетпеген жетим улан -\nСарыны кыйнап: «Семетейди, тапкын, кайда кетти айткын» дейт.\nСары айтпады, «Билбеймин» деген сөздөн кайтпады. Буга кан\nКөбөштүн ачуусу келип, «көрбөгөндү көрсүн, кыйналып жатып\nөлсүн» — деп, Жакыпка кул кылып бергенде Сары Семетейдин"
  },
  {
    "id": "180",
    "text": "өлсүн» — деп, Жакыпка кул кылып бергенде Сары Семетейдин\nаркасынан качып кетет. Өзү менен өзү болуп, көмүрчүнүн башы\nболуп, эч кимге билинбей, Чыйырды менен Канышка ого бетер\nкөрүнбөй, «оюлгур болсо, он экиде — баш, союлгур болсо,\nжыйырча экиде — жаш, он эки жыл күтөйүн» — деп, Бакай\nбелгилеген он эки жылды Сары да күттү. Ошентип жүргөн Сарыга\nСеметей кокусунан токойдо жолукту, бирок Семетейди тааныса да,\nСары алик алган жок.\nАстындагы мингени\nТемир кандын тулпары,\nКолундагы алганы\nЫсмайылдын шумкары.\nБукардан чыгып бүлүнүп,\nБала жолборс Семетей\nОпол тоодой көрүнүп,\nКыя жол болуп бөлүнүп,\nКызыр чалган байкушуң\nКөк урчук тоодой көрүнүп,\nАшып-шашып жол жүрүп,\nАт аябай мол жүрүп,\nТегерегин карабай,\nТеңешерге жоо чыгып,\nТеңиз баш кандай болот деп,\nТеги эчтеме санабай,\nЧоң-Ак-Чийди сыдырып,\nМай-Булакты кыдырып,\nКыз чагында Каныкей\nСейилдикке чыгуучу\nКасиеттүү Кең-Көлчүк,"
  },
  {
    "id": "181",
    "text": "Май-Булакты кыдырып,\nКыз чагында Каныкей\nСейилдикке чыгуучу\nКасиеттүү Кең-Көлчүк,\n\fКең-Көлчүк тоосун таянып\nКең-Көлчүктүн кең белге\nБала чыга келди эле,\nАсты чаңдап мунарык,\nБоз бадалды көрдү эле.\nМунарыктап бурчтанат,\nКээ бир, кээ бир жеринен\nҮйдөй чынар көрүнөт."
  },
  {
    "id": "182",
    "text": "Ал чынарды көргөндө,\nБаланын көөнү бөлүнөт.\nКалдайып жаткан — Гүл-Токой,\nТокою жакшы жер экен.\nБудур-будур бели бар,\nБудурмак ашуу жери бар,\nАдыр-адыр бел экен,\nАдырмак ашуу жер экен.\nАлды жагы макмалдай\n«Гүл-Токой-Ата» дээр экен.\nБөөт-бөөт сазы бар,\nАл токойдун ичинде\nБөлүнүп учкан казы бар.\nКыл куйрук ойноп былкылдап,\nКызыл башы кылкылдап,\nКаркырасы куркурап,\nТурунасы унчукса,\nКулак тунуп чуркурап,\nТоолорунда кары бар,\nТокоюнда чары бар,\nЖан-жаныбар баары бар,\nЖапырагы жайылган\nҮйдөй кызыл чынары.\nҮстү-үстүнө кыйкырат\nАскасында улары.\nАлтымыш күнү ойносо,\nАсты канбайт экен го\nБул токойдун кумары!?\nКөпөлөгү күүлөнөт,\nКүкүктөрү сүйлөнөт.\nБулбулу сайрап таң аткан,\nБулбул үнү миң бөлөк,\nМуңдуулар тыңшап уккусуз,\nМуңу бардын баарысы\nБул токойдон чыккысыз.\nАлмасы бышып көң болгон,\nЖийдеси түшүп дөң болгон.\nЖалбырагы жаргактай,\nКара курту бармактай,\nБалтырканы билектей,\nМаралдарын карасаң,"
  },
  {
    "id": "183",
    "text": "Жалбырагы жаргактай,\nКара курту бармактай,\nБалтырканы билектей,\nМаралдарын карасаң,\n\fМала кашка инектей.\nКыргоолу кызыл көнөктөй,\nКыдырып ойнор жер экен.\nКасиеттүү, мөмөлүү,\n«Гүл-Токой-Ата» дээр экен...\nИмерилген суу менен,\nКуштардын үнү чуу менен,\nКубанып бала зыргытып,\nКөк шумкарды ыргытып,\nКаз-өрдөктү илдирип,\nКанжыганын баарысын\nКаз менен кууга билдирип,\nГүл-Токойду жээктеп,\nКанжыгага батпаса,\nКуюшканга тээктеп;\nМинген аты Актулпар,\nКолундагы Көкшумкар\nКызык жерге кирген кез,\nКыяптап шумкар салган кез.\nДүнүйө чыгып оюнан\nСемең ойноп калган кез.\nКөкшумкарды белендеп,\nЫргап жүрөт Семетей,\n«Көп кубаныч тамаша,\nКөрдүм бүгүн кызык» — деп,\nЖыргап жүрөт Семетей...\nБаткактуунун башында\nТал аралаш тикенек,\nЧытырмандын чатында\nОйлоп бала турду эле.\nЫсмайылдын доолбас\nКамчы тийсе, каңк эткен,\nСоюл тийсе түгөткө,\nЖар бузулуп даңк эткен\nКара алакан камчыны\nКармай калып имерип,\nДоолбасты ортого"
  },
  {
    "id": "184",
    "text": "Жар бузулуп даңк эткен\nКара алакан камчыны\nКармай калып имерип,\nДоолбасты ортого\nСеметей тартып жиберип,\nАч кыйкырык, куу сүрөөн,\nАл токойго салды эле.\nКөнөчөктөй болгон көк бостек,\nТекөөрү темир, тээги жез,\nКанаты алтын эки кез,\nТиптик учуп зыркырап,\nСызып калды чоң бостек.\nКун чыгыш көздөй дыркырап,\nКыргоолду көрүп чыдабай,\nАктулпар оозун бурду эле,\nКыңкая түшүп Семетей,\nКөкшумкарды урду эле,\n\fКолдон чыккан Көкшумкар,\nКөтөрүлүп жөндөнүп,\nКөрбөй калган өңдөнүп,\nТегеренип калкактап,\nТескери учуп чалкактап,\nКанатын кайра имерип,\nАдис болгон Көкшумкар\nКыргоолду көздөй жиберип,\nБостекке тырмак саларда,\nЖетип келип аларда,\nЖан талашкан чоң бостек\nТик сайылып тутулду,\nЧөп алачык, жарты үйдү\nИмере качып кутулду.\nКызыгып калган кыргоолго\nКылчайбай Семен барды эле,\nДоолбасты каккылап,\nАкмалап карап калды эле.\nКыргоолду таап алууга\nАйланасын чалды эле.\nТеги жанын аябай\nТебелетип токойду,"
  },
  {
    "id": "185",
    "text": "Кыргоолду таап алууга\nАйланасын чалды эле.\nТеги жанын аябай\nТебелетип токойду,\nАчуусу келип тырышып,\nАла албай калган шумкарга,\nАдамдан бетер урушуп:\n«Табыңдан өтүп, ток болуп,\nЖетпей калып кыргоолго\nСени кудай урдубу?\nТокту койдун томук эт,\nТомугун кесип бергенде,\nБузуп салып сыр билбей,\nЖе мени кудай урдубу?».\nКүп-күп этип күүлөнүп,\nАлбай калган шумкарга\nАдамдан бетер сүйлөнүп,\nКарап турса Семетей,\nАл токойдун боюнда,\nТөрт аркан бар жонунда,\nЭчки тону этинде,\nЭрдик сүрү бетинде,\nЖаткан иттей кашы бар,\nЖан казандай башы бар,\nКөмүрү менен көө болгон,\nКөп токойго ээ болгон\nДөө сыяктуу таз көрдү.\n«Караңгы эмес, түнү бейм,\nКаракчы деп кан атам\nУшундай айтып жүрчү эле,\nОшол каракчынын бири бейм!\nЖекенге жаткан күнү бейм,\n\fЖелмогуздун бири бейм?..»\nШумкарын коюп сандалып,\nСары дөөгө таң калып,\nКарап калды Семетей.\nОшол кезде Сары абаң\nТөө мойнундай чоң орок\nБелине мыктап таңылуу,"
  },
  {
    "id": "186",
    "text": "Карап калды Семетей.\nОшол кезде Сары абаң\nТөө мойнундай чоң орок\nБелине мыктап таңылуу,\nКошколдоп кармап алды эле.\nТик багып адам баргысыз,\nАюу чыдап алгысыз,\nТикенектүү токойду\nОрок менен койгулап,\nТүбү менен жойгулап,\nТөөчө жөөлөп алды эле.\nАчып көзүн жумганча,\nАндай-мындай дегиче,\nТоодой кылып кыйгылап,\nҮрпөйгөн жердин баарысын\nТакыр койбой ургулап,\nКытай оттук боор таш\nКырып ийип чок коюп,\nКуу тезекке от коюп,\n«Күү дегизе бир үйлөп,\nКырк кулач көсөө колунда,\nТегерегин үйүрүп,\nКара көрсөө калтырбай,\nЖолум үйдөй чүйүрүп,\nКөмүрлөрү көрүнүп,\nКөнөктөй болгон көпкөк чок.\nКөсөө менен бөлүнүп,\nБул көмүрчү тазыңдын\nКамбылы көзгө көрүнүп,\nАлты көнөк суу баткан\nӨгүз баш кара жанаяк\nКайнар кара булакка\n«Күп» дегизе малды эми,\nЖаймалантып төгүлтүп,\nСууну сузуп алды эми.\n«Күр» дегизе бир ууртап,\n«Күп» дегизе бир бүркүп,\nАчып көздү жумганча\nБир бүрккөн жок, миң бүркүп,\nКырк кулачтай көсөөнү"
  },
  {
    "id": "187",
    "text": "«Күп» дегизе бир бүркүп,\nАчып көздү жумганча\nБир бүрккөн жок, миң бүркүп,\nКырк кулачтай көсөөнү\nКөмүрүнө салды эле,\nКөк букадай чапчылап,\nТегерете жайды эле,\nАлтымыш төөгө жүк көмүр\nӨчүп жатып калды эле...\nБул эрдигин көргөндө,\nЧыдай албай Семетей:\n\f«Салоомдон-салоом алайкум,\nСандыргалуу Сары аба!».\nСалам айтса сөзү жок,\nСалам турмак тазыңдын\nКөрүп койгон көзү жок.\nЗыңгырап ал таз кенебей\nСеметейдин саламын\nБучкагына теңебей,\nКылчайып да койгон жок,\nУкпай калган эмедей.\nЭрдик менен кесирди,\nКанчалык куурап жүрсө да\nСарыга берген экен ченебей!\nКалдая басып, карабай,\nТоготпой Сары турганда,\nКүйүп-бышып чок болуп,\nЭки көзү от болуп,\nТура албады Семетей\nСабыр кылып токтолуп.\nТокойго бала келе элек,\nБул өңдөнгөн кесирди\nЖер жүзүнөн көрө элек.\nАчуусу келип кеп айтат,\nКеп айтканда деп айтат:\n«Куугунум кирди кууп бер,\nШумкарымды алып бер!»\nМуну да айтса, сөзү жок,\nАйтып турган жетимди"
  },
  {
    "id": "188",
    "text": "«Куугунум кирди кууп бер,\nШумкарымды алып бер!»\nМуну да айтса, сөзү жок,\nАйтып турган жетимди\nКарайын деген көзү жок.\nКөмүрүн шилеп карабайт,\nТемир кандын эркесин\nКишиби деп санабайт.\nМуну көрүп Семендин\nЖүрөгү күйүп жаралай,\nИлебин тартып тына албай,\nКайраты артык жетимиң\nКаарданып тура албай:\n«Ат байласак, мамы жок,\nТирүү эмессиң — жаның жок,\nБашында бир тал кылың жок,\nКөмүрдөн башка чырың жок.\nАдамбы десем, сүрүң жок,\nБаатырсыңбы, Сары Таз?\nСалам айтсам, алик жок,\nКаапырсыңбы, Сары Таз?!\nКөмүр иштеп көө болгон,\nКөп токойго ээ болгон,\nКөмүрдөн бөлөк малың жок,\nОттуктан бөлөк жаның жок,\nКөрүнгөндү жөөлөгөн,\n\fБүт токойду ээлеген,\nАдам көрбөй чөлдө өскөн,\nКиши көрбөй корс болуп,\nКара токой жерде өскөн\nСалам айткан кишини\nКөрбөйсүңбү, Сары Таз!\nМинтип жүрсөң бирөөдөн\nӨлбөйсүңбү, Сары Таз!\nШумкарым алып колума,\nБербейсиңби, Сары Таз!\nАйткан сөзгө чын эле,\nКелбейсиңби, Сары Таз!"
  },
  {
    "id": "189",
    "text": "Шумкарым алып колума,\nБербейсиңби, Сары Таз!\nАйткан сөзгө чын эле,\nКелбейсиңби, Сары Таз!\nТилимди азыр албасаң,\nСары Таз сени соёмун,\nСексен жаның болсо да,\nЖерге тыгып коёмун!».\nДеп, ошентип, күүлөнүп,\nЖөөлөтүп кирди Семетей.\nСары Таз анда кеп айтат,\nКеп айтканда деп айтат:\n«Атаңдын көрү, жетим кул,\nЭрбең-эрбең толгонсуп,\nЭми киши болгонсуп,\nКойкоңдойсуң жөнү жок,\nТемир кандын шаарына\nТеңизин таштап Таласка\nТентип жүргөн сен кандай!?\nТеңирсип кууган кандардын\nТепкисине чыдабай,\nКөмүрдө жүргөн мен кандай!?\nТулпарды минип желипсиң,\nОюңда жок эчтеме\nӨз атыңды мингенсип,\nӨз тонуңду кийгенсип,\nЭмне мынча желиктиң?\nОн экиге келипсиң,\nКөмүрдө жүргөн байкуштун\nЖеберине жетесиң!\nКызаңдаган жетим кул,\nКымбатың кыргыз, кең Талас,\nКыйрына качан кетесиң?\nКөк койгуттун алчысы,\nЫсмайылдын үйүндө\nКуш салуучу жалчысы!\nКалаада элдин акчасы,\nТемир кандын өзүнүн\nКуш салуучу бакмасы!\nТокойдо жүргөн көмүрчү"
  },
  {
    "id": "190",
    "text": "Калаада элдин акчасы,\nТемир кандын өзүнүн\nКуш салуучу бакмасы!\nТокойдо жүргөн көмүрчү\nКөөлүгүнө кетесиң,\n\fКөк жал болсоң сен жетим\nЭлиңе качан жетесиң?!».\nАчуу менен Сары Таз,\nУй баш кара жанаяк\nКайнар кара булактан\nКайра сууну сузду эле.\nКур дегисе бир ууртап,\n«Күп» дегизе көмүргө\nКайрылып туруп бүрккөндө\nКөмүр чаңдап түн болду,\nАтасы Манас көкжалдан\nАртык тууган Семеңин\nИчи күйүп, жин толду.\nКүйүп-жанып чок болуп,\nЭки көзү от болуп,\nКөзүнөн жалын шыркырап,\nОозунан түтүн буркурап,\nОолугуп жетим тура албай,\nТаздын айткан сөзүнө\nМойнун бөлөк бура албай,\nКара жаак булдурсун\nКармай калып имерди,\nЭңкейип турган Сарыны\nМай куйруктун сулпу этке\nТартып келип жиберди.\nКудайга үнү угулуп,\nКөмүргө башы тыгылып,\nТарыраак кылган жаргак шым\nТийген жерден тытылып,\nАрык бойлоп кара кан,\nТарта электе камчысы,\nКошо кетти сызылып.\nЖаралгансып темирден,\nТура калып көмүрдөн,\nТиштенип Сары кеп айтат,"
  },
  {
    "id": "191",
    "text": "Кошо кетти сызылып.\nЖаралгансып темирден,\nТура калып көмүрдөн,\nТиштенип Сары кеп айтат,\nКеп айтканда деп айтат:\n«Кудай алган, жетим кул,\nКыядан түшкөн көчүң жок,\nМени кызыл-ала кылгыдай\nКырк атаң, кыргыз өчү жок!\nТентиген сенче элде жок,\nАркамды жара чапкындай,\nЖети атаң өчү менде жок.\nБул токой сага жер эмес,\nАтаң Манас көк жалдын\nӨпкөсүн жарып өлтүргөн\nКоңурбай калча мен эмес!\nБелиңди бекем бууп ал,\nБерен болсоң, сен жетим,\nКара кытай — кан Коңур\n\fАтаңды мойсоп таштаган,\nОшондон кунун кууп ал!\nБаатыр экен Коңурбай\nАтаңды кайсап таштаган.\nЖайсаңынын баарысын\nКара жерге жанчтаган.\nБерен болсоң, куу жетим,\nТемирге белиң бууп ал,\nТентиген мага катылбай,\nКара калмак Коңурбай,\nОшондон атаңын кунун кууп ал!\nТамтаңдаган жетим кул,\nОшондон барып өчүңдү ал1\nТокоюм — талаа жер эмес,\nЭнекеңдин эмчегин\nЖара чаап качырган\nАбыке, Көбөш мен эмес!\nКөк жал атаң өлгөндө,\nКөп зордукту Таласта"
  },
  {
    "id": "192",
    "text": "Жара чаап качырган\nАбыке, Көбөш мен эмес!\nКөк жал атаң өлгөндө,\nКөп зордукту Таласта\nКаныкей шордуу көргөндө,\nАбыке, Көбөш, жоо болуп\nАтаңдан калган дүнүйөң\nКамчыга ченеп бөлгөндө,\nКыйналып тентип, өлө албай,\nБукарга качып келгенде,\n«Ушунтсем тирүү калат» деп,\nКыркып ийген чыбыгын,\nКылып берген ырымын,\nСен үчүн энең Каныкей\nДегенине көндү эле,\nИтаягың аттатып,\n«Бала кылып алгын» деп,\nСендей көөдөк жетимди\nЫсмайылга берди эле.\nЭсиң болсо, куу жетим,\nТаласта кыргыз эл кандай?\nЭл-журтуңду тааныбай,\nТентип жүргөн сен кандай?!\nТеңдигине жете албай,\nТээк кылып өзүңдү,\nТентиреп көмүр өчүрүп,\nКылчактап жүргөн мен кандай?\nКашатка тиккен тал кандай,\nКан Манастын баласы\nКылчайып элин карабай,\nКачып жүргөн жан кандай?!\nБуудан Манас уулу элең,\nБукарга тентип конупсуң.\nОн экиге келгенде\nТемир кандын колунда\n\fСен дене кулу болупсуң!\nБул Букардын бегине\nКуш этин терип жедирген\nАрсыз сендей бар бекен?!"
  },
  {
    "id": "193",
    "text": "Сен дене кулу болупсуң!\nБул Букардын бегине\nКуш этин терип жедирген\nАрсыз сендей бар бекен?!\nКаныкейдей шордууну\nТентиген катын дедирген\nЖансыз сендей бар бекен?!\nШамал жокто теминген,\nЖелдей байкуш бар бекен?\nЭр болсо элин табар — деп,\nЭлинен кабар алар деп,\nАркаңдан качып мен келип,\nКөмүрчү болуп сенделип,\nКөрүнгөндөн тил уккан\nМендей шордуу бар бекен?!\nЭнесин «эжем» деп жүргөн,\nТемир кандын бакмасы\nСендей байкуш бар бекен?!..»\nКөмүрчүдөн кеп угуп,\n«Элиң бөлөк» — деп угуп,\nКечикпестен кеп угуп,\n«Кыямат кеткен шер Манас\nӨзүңдүн атаң» — деп угуп,\nУгуп алып сабылды,\nКөзүнүн жакшы он талаа\nКөмүрчүгө жалынды:\n«Кагылайын, Сары аба,\nЭмине дедиң балаңа?\nБилбегенди билдирдиң,\nОйго келбес санааны\nКөңүлүмө илдирдиң.\nБулдурсунга жонуңду\nБилбестиктен тилдирдиң!..,\nКолум тийди, Сары аба,\nКордукка муну санаба!\nКечиргиң, аба, сөзүмдү,\nКерек болсо, чукуп ал\nАйнектей эки көзүмдү!\nКолум тийди, абаке,"
  },
  {
    "id": "194",
    "text": "Кечиргиң, аба, сөзүмдү,\nКерек болсо, чукуп ал\nАйнектей эки көзүмдү!\nКолум тийди, абаке,\nАктулпар сындуу малымды ал!\nАстыңа жатып берейин\nЧыркыратып жанымды ал!».\nДеп, ошентип, Семетей\nТеги жайын бышыктап,\nДагы сурайт кайталап.\nКайра айтканы, кайра кеп,\nКайра да айтат Сары Таз\nБаягыдай дагы — деп.\nСеметей анан кеп айтат,\nКеп айтканда деп айтат:\n\f«Кагылайын, Сары аба,\nБилбегенди билгиздиң,\nТентиген жетим балаңа\nТуйбаганды туйгуздуң,\nТуура жаным садага!\nКеле, абаке, колуңду!\nБул айтканың чын болсо,\nКөргөзөмүн көзүңө\nКиши көрбөс сонунду.\nУшул сөзүң чын болсо,\nА дүйнө кеткен шер Манас\nАта экени чын болсо,\nБайкуш катын Каныкей\nЭне экен чын болсо,\nБул токойдун көмүрү\nКөмүр эмес, түлөөдүр,\nБул жакшылык кылганың,\nӨз башыңа күбөдүр.\nЭсен көрсөм Таласты,\nАргын менен кыргызга\nШаң көтөрүп алармын!\nКалын кыргыз калкына\nАтамдай көрүп, Абаке,\nКан көтөрүп алармын!\nУшул сөзүң чын болсо,"
  },
  {
    "id": "195",
    "text": "Калын кыргыз калкына\nАтамдай көрүп, Абаке,\nКан көтөрүп алармын!\nУшул сөзүң чын болсо,\nАйтканыңды кылбасам,\nТөбөсү ачык көк урсун,\nТөшү түктүү жер урсун!\nАтагы урсун Таластын,\nАрбагы урсун Манастын!»\nДеген экен Семетей\nАтасын көргөн эмедей.\nМуну мындай таштайлык\nЭне менен баласы\nТаанышкандан баштайлык.\n\fКАНЫКЕЙДИН ЖОМОГУ\nКөмүрчүдөн кеп угуп,\n«Атаң Манас» деп угуп,\n«Жериң Талас» деп угуп,\nЭки көзү жалтылдап,\n«Сары аба» деп баркылдап,\nКолун кармап кеп кылып,\nУбаданы бек кылып,\nБоодон алып шумкарды,\nМоюнга чаап тулпарды,\nКайра тартып дыр коюп,\nКараргандан түнөрүп,\nБукарды көздөй чү коюп,\nАт аябай мол жүрүп,\nТалаага түшүп бакырып,\nТаалайы артык куу жетим,\nНе кыларын биле албай,\nӨзүнөн өзү бакырып,\nМанастап ураан чакырып,\n«Талас! Талас! Талас!» — деп,\nЖердин атын көп айтып,\n«Атпай элим кыргыз» — деп\nЭлдин атын көп айтып,\n«Айкөл атам Манас» — деп,\nЭрдин атын көп айтып,\nЖер суюлтуп закымдап,"
  },
  {
    "id": "196",
    "text": "Элдин атын көп айтып,\n«Айкөл атам Манас» — деп,\nЭрдин атын көп айтып,\nЖер суюлтуп закымдап,\nЖелдей учкан Семетей\nБукарга келди жакындап.\nБек бастырып кенебей,\nБеренден тууган чунагың\nОйноп жаткан кыздарды\nБучкагына теңебей,\nКомузчу менен кыякчы\nКайрылып бала калбастан,\nОюнпоско барбастан,\nБирөөнө назар салбастан,\nБек бастырып кенебей\nБетинде кожо, молдосун\n\fКишилерге теңебей,\nДумүрөйгөн кара бак\nАйланасы алма шак,\nДал ортосу боз дөңгө,\nЖоо караган мунаара,\nМунааранын түбүнө\nБурулуп бала сабылды,\n«Темир кан менен Ысмайыл\nТегимди айтпай койду» — деп,\nТегеле жаман таарынды.\nКолундагы Көкшумкар\nЧынарды көздөн зыргытып,\nҮстүндөгү суп чепкен\nЖерге чечип ыргытты.\nУнчукпастан чыр баштап,\nАктулпарды бош таштап,\nАккаңкыны жазданды,\nКыбыланы баштанды,\nТемир кандын тердигин\nЖамбашына салынды,\nКаныкей берген суп чепкен,\nАйкарадан жамынды,\nЖумган көзүн ачпастан,\nСунган бутун тартпастан,"
  },
  {
    "id": "197",
    "text": "Каныкей берген суп чепкен,\nАйкарадан жамынды,\nЖумган көзүн ачпастан,\nСунган бутун тартпастан,\nЧукуранып ойгонбой,\nБир жагына толгонбой,\nКыймыл этип, кылт этпей,\nКыймылдап жетим былк этпей,\nКерээленип сабылды.\nЖаткан кезде таарынып,\nБукардын каны Темир кан,\nТемир кандын алдына\nКабарга барды канча жан.\nКабарчыдан кеп угуп,\n«Канкордон тууган бул жетим\nТаарынып жатат» деп угуп,\nАшып-шашып Темир кан\nСеметейдин жаткан дөң\nЖете келип караса,\nАккаңкыны жазданып,\nКыбыланы баштанып,\nЖаткан экен Семетей.\nСеметейди көргөндө\nБаабединин шайлатып,\nЖети кара буканы\nКапкасынан айдатып,\nЖетиктигин билгизип,\nЖеткен жерде буканы\nКескилетип ийгизип,\nАргасын кылып балаага,\n\fАр нерсе түшүп санаага,\nАлтымыш торпок, кырк эркеч\nЖана чапты садага.\nОңбогон чунак оңгон жок,\nОшондо бала Семетей\nБир козголуп койгон жок.\nМойнуна курун салынып,\nБоздоп турду Темир кан\nБалага минтип жалынып:\n«Ай кашында чолпонум,"
  },
  {
    "id": "198",
    "text": "Мойнуна курун салынып,\nБоздоп турду Темир кан\nБалага минтип жалынып:\n«Ай кашында чолпонум,\nАй, Семетей, бери тур!\nБоз ала туйгун болпоңум,\nТүптүү терек чынарым,\nКөрбөсөм канбайт кумарым,\nӨөдө тургун Семетей, '\nӨлөрдө көргөн чунагым!\nАсманда жалгыз жылдызым,\nЖакамда көөхар, кундузум,\nӨзөндөн аккан булагым,\nКарыганда атаңды\nТирүүлөй көргө сен салбай,\nӨөдө болгун, чырагым!\nУшу турган Букарда\nКандыгым толук башымда,\nСени көрдүм, кулунум,\nАлтымыш жети жашымда.\nЖыйдым алтын ким үчүн?\nЖыргалым, балам, сен үчүн!\nСакалымдын агында,\nСапарым чукул чагымда\nТозокко салба атаңды!\nТаарынып мени күйгүзбө,\nТарчылык салып куу башка,\nКулунум, тирүүлөй көргө киргизбе!\nМинтип мени күйгүзбө!\nАт менен атың жарышып,\nАтың калып бирөөнүн\nАтыңдан көөнүң калдыбы?\nКуш менен кушуң салышып,\nКушунан калып бирөөнүн,\nКушуңдан көөнүң калдыбы?\nТон менен тонуң кийишип,\nУшундан көөнүң калдыбы?\nКылычың айт, кыныңды айт,"
  },
  {
    "id": "199",
    "text": "Кушуңдан көөнүң калдыбы?\nТон менен тонуң кийишип,\nУшундан көөнүң калдыбы?\nКылычың айт, кыныңды айт,\nКыстабай мени чыныңды айт!\nЖети там толгон казына,\nСен үчүн жыйган дүйнө ошол,\nБалталап оозун ачайын,\nСен үчүн баарын чачайын.\nАтканада жүз тулпар,\n\fТүлөктө турат жүз шумкар.\nБирөөнү койбой таратып,\nТуш-туш жакка чачайын.\nАябайын малымды,\nСен үчүн кыйнап жанымды,\nТөгөрөктүн төрт бурчун,\nТөрт айланта кыдырып,\nКагылайын сен үчүн\nАт күлүгүн табайын!\nМедийнанын беш бурчун,\nБеш айланта кыдырып,\nКуш кыраанын табайын!\nАй ааламдын баарына\nКабар берип салайын,\nОк өтпөс тонду табайын!..»\nДеп, ошентип, Темир кан\nКөп жалынып турду эми.\nБала чунак көкжалга\nКөп жалынчы кылды эми.\nСунган бутун түк тартпай,\nЖумган көзүн түк ачпай,\nМанастан тууган көй кашка\nБаланы кудай урду эми.\nАшып-шашып Темир кан\nНаалаттуу мүшкүл иш көрдү.\nБу баладан күтпөгөн\nОйдо жок мүшкүл күч көрдү.\nКөрүп алып Темир кан"
  },
  {
    "id": "200",
    "text": "Наалаттуу мүшкүл иш көрдү.\nБу баладан күтпөгөн\nОйдо жок мүшкүл күч көрдү.\nКөрүп алып Темир кан\nБекерге карап турбады.\nДарс окуган молдону,\nАк селдечен кожону,\nСебеп кылчу дарысын,\nЖыйды журттун баарысын.\nДарс окуган молдолор\nБаса окуп алды эле,\nМында бала болгон жок.\nАла чапан кожолор\nЭчен дува салды эле,\nБир кыңкайып койгон жок,\nТүгөнгөн жетим болгон жок.\nӨз атасы Ысмайыл\nАл да келип жалынды,\nБаякы бала Семетей\nОготөтөн таарынды.\nЧоң энеси Алтынай,\nЫсмайылдын Күмүшай,\nКайрадан кайра жалынды,\nОготөтөн таарынды.\nЫсмайылдын Кишимжан,\nУргаачынын узу ошол\n\fЫсмайылдын кызы ошол.\nКаныкей Букарга сапар келгенде,\nЫсмайылдын колуна\nСеметейди бергенде,\nБалтыр бешик жашында,\nКөтөрүп жүрүп чоңойтуп,\nЭжекеси Кишимжан\nСеметейин башында,\nЖанындай көргөн эжеси\nБасып ыйлап сабылды,\nКөргөн жерде балага\nПендеден бөлөк жалынды:\n«Алтай минсе арыбас,\nКагылайын Семетей,\nКара тулпар бууданым,"
  },
  {
    "id": "201",
    "text": "Пендеден бөлөк жалынды:\n«Алтай минсе арыбас,\nКагылайын Семетей,\nКара тулпар бууданым,\nБирге жүрсөк кыялаш\nБир энеден уялаш,\nҮрөнү бирге тууганым,\nКара кашка тынарым,\nОозумду ачып өбөрүм,\nКөзүмдү ачып көрөрүм,\nАркамдагы карааным,\nАй, Семетей уялаш,\nКапкалуу шаардын чоң каны\nКан таарынган болобу?!\n«Кантет иним, кантет» — деп,\nБаглан козу, керткен жал,\nБелендеп тамак-аш алып,\nКызыл мейиз, жүзүмдөн\nКымбаттап тарткан арак аш,\nДүйнөнүн баары аралаш.\nКантын кардай топуруп,\nТасторконун толтуруп,\nБаланы кыйнап жалынып,\n«Уялаш» — деп сабылып;\nПадышанын дал өзү,\nКагылайын уялаш,\nБалача жаткан оңобу?!\nКалайыктын атасы,\nКалкандуу тондун жакасы,\nКөп чүкөнүн сакасы,\nТуяктуунун тулпары,\nКанаттуунун шумкары,\nАзуулунун арстаны,\nАрдактуу иним Семетей,\nАл таарынган оңобу?!\nТамак деген таттуу аш,\nТаарынган адам болобу?\nТургун иним, тургун, — деп, —\nТуруп тамак ичкин, — деп, —\n\fКөп таарынып калба, — деп, —"
  },
  {
    "id": "202",
    "text": "Тургун иним, тургун, — деп, —\nТуруп тамак ичкин, — деп, —\n\fКөп таарынып калба, — деп, —\nБаатырсынып мен келдим,\nБалакетиң алайын,\nКөтөрүп шорго салба» — деп,\nТеңтуш өскөн Кишимжан\nМойнуна колду салды эми,\nКыйноо тарткан чунакты\nКытыгылап калды эми.\nКаарды бала баштады,\nАнтип турган эмесин\nКөй кашканын тукуму\nЖутуп ие таштады.\n«Бейбактын өзү экенсиң,\nБекип жаткан белиң жок,\nБел байлаган жериң жок,\nАлты атаңдан чиркеген\nКиреге келген төөң жок,\nКытыгылап күлгөндөй,\nСенин ала турган күйөөң жок».\nДеп, ошентип, Семетей\nТүнөрүп турган куу жетим,\nКишимжандай эжесин\nКагып калды бул чунак.\nЭбелектей Кишимжан\nУчуп кетти дыркырап,\nКокус жерден мерт болуп,\nЭки көзү төрт болуп,\nЖайнап кетти Кишимжан.\nЫзасына чыдабай,\nЫйлап кетти Кишимжан:\n«Эшек баксаң ардактап,\nБуудан болбойт турбайбы!\nЭли башка бул кыргыз\nЭлжиреген эжеге\nТууган болбойт турбайбы!\nКоргону бөлөк көктөлбөйт,\nКөңүлү бөлөк эптелбейт."
  },
  {
    "id": "203",
    "text": "Элжиреген эжеге\nТууган болбойт турбайбы!\nКоргону бөлөк көктөлбөйт,\nКөңүлү бөлөк эптелбейт.\nБадачыдан кеп угуп,\nБайлапсың го белиңди,\nТүкшүмөлдөп тымызын\nБилипсиң го жериңди.\nТаап алгын, жетим кул,\nКөздөгөнүн ошодур,\nТаласта кыргыз элиңди!\nКишимжандан кеп угуп,\n«Элин кыргыз» деп угуп,\nКөмүрчүнүн сөчүндөй,\nАйныбай бала бек угуп,\nДең-даара болуп турганда,\nОшо шаардын төрөсү,\n\fКөлөй деген эмеси —\nАла көөдөн эр эле,\nКыялы чоркок неме эле.\nМына ошондо Көлөй кан\nСеметейге кеп айтат:\n«Ой, кулунум, — деп айтат, —\nОюңа түшкөн бир ишти\nСагынып калган экенсиң,\nЖе болбосо бирөөгө\nТаарынып калган экенсиң,\nТаарынбай, чунак, тура кел,\nАйтканымды уга кел!\nСен аралап баспаган\nБоз адырмак тоо барбы?\nЖе болбосо сен менен\nБеттеше турган дөө барбы?\nКасташа турган жоо барбы?\n«Бергин» деп келген доо барбы?\nБереним — иним, өөдө тур!\nЖе болбосо, кулунум,\nЖетип келген кол барбы?\nЖе темир аркан тор барбы?"
  },
  {
    "id": "204",
    "text": "Береним — иним, өөдө тур!\nЖе болбосо, кулунум,\nЖетип келген кол барбы?\nЖе темир аркан тор барбы?\nТепчип кечер шор барбы?\nАйта кой, балам, билейин,\nАлыстан келген жоо көрсөң\nАйкыршып кирейин.\nБир кылга байлап жанымды\nКурман болуп алдыңа,\nКырчылдаша көрөйүн!».\nДеп, ошентип, сөз баштап,\nАтынан түшүп эр Көлөй\nАтайын тарткан арактан\nАлтын курбу жанаяк\nТоптолтура куйду эми.\nБаланын башын көтөрүп,\nКөлөкөң сунуп турду эми.\n«Көлөкөлөп кеткенге,\nПааналуу, түптүү мазарым,\nСунган ашым ичпесең,\nАйланайын кулунум,\nСынып калат назарым.\nНазарымды сындырба,\nЧынарым балам өөдө тур!\nКелгендерден кеп уктум,\n«Он эки күнү таарынып,\nАш ичпеди» деп уктум.\nТаарынган адам көнүүчү,\nИчегиң күйүп дарт болот,\nБоор этиңе кан толот.\nОорусаң, балам, оңбойсуң,\n\fКайран жан кетсе, мүшкүл иш,\nЭгерде эки болбойсуң.\nАрак деген ачуу аш,\nАйып болсо кечип кой,\nАстыңа түшкөн кайран баш —\nАстыга салсам, ак жолтой."
  },
  {
    "id": "205",
    "text": "Арак деген ачуу аш,\nАйып болсо кечип кой,\nАстыңа түшкөн кайран баш —\nАстыга салсам, ак жолтой.\nАрка кылам өзүңдү,\nАлдыма жүрсөң, сан колдой.\nЖаш баладай, тарынбай,\nИче кой, муну, куу жолтой!».\nДеп, ошентип, Көлөй-кан\nБашын тартса болгон жок,\nДал болгондой Семетей\nБир козголуп койгон жок.\nАчуусу чукул Көлөй кан\nАрдана кетти тырышып,\nСеметей менен урушуп:\n«Балам, сенин булаңды булап\nалдымбы?\nДооматыңа калдымбы?\nТаластагы кыргызды\n«Семетейдин эли» деп,\nЖээ такыр кырып салдымбы?!\nБукар, Кең-Кол жер эмес,\nКаныкейдей энеңди\nТакыр талап качырган\nАбыке, Көбөш, — мен эмес!\nУшул турган Букардын\nКең-Колдон бузган көчү жок\nЖөнү жок бизди коркутпа,\nУшул биздин Букарда\nМанас кандын өчү жок!\nКара кыя закым жок,\nКайраттуу шердин баласын\nКадимки тукум кылам деп,\nБагып жүргөн жанакы\nТемир канда акыл жок!\nЭжелден желке тон болбойт,\nЭптесең, жээниң эл болбойт».\nЭси жок Темир билбейсиң,\nЭкилентип баксаң да,"
  },
  {
    "id": "206",
    "text": "Эптесең, жээниң эл болбойт».\nЭси жок Темир билбейсиң,\nЭкилентип баксаң да,\nЖээниңе жериң жер болбойт».\nАчуусу келип кырс Көлөй,\nСүйөп турган баланын\nБашын жерге таштады.\nКубангандан Семетей\nКөөлдөгөн Көбөйдү\nКучактап өбө жаздады.\nМанастан калган боз кисе,\nМойнуна Семең салынып,\n\fТокойдогу Сарыга\nОго бетер жалынып:\n«Эжем деп жүргөн Каныкей,\nЭнекеме жетейин,\nКыйын кыргыз элиме,\nКылчактабай кетейин!..\nӨзгөгө султан болгуча\nӨз элимдин колунда\nУлтаң болуп өтөйүн!\nЖети атам жашап өткөн жер,\nЖетилбей жетим кеткен жер,\nАйкөлүнөн айрылган\nАйланайын тууган эл —\nТаласыма жетейин.\nКармалашса Букардык,\nКагылыша кетейин...».\nДеп, ошентип, Семетей\nКапка темир Букардын\nКалаасынан чыкты эле\nКарап турган калайык\n«Эмне кылып кетет» — деп,\nАрстан көргөн эмедей,\nБир бирине ыкты эле.\nКороздой мойну койкоюп.\nОпол тоодой зоңкоюп,\nАлтын кемер курчанып,\nАйдай бетин нур чалып,\nЭт жүрөгү өрт болуп,"
  },
  {
    "id": "207",
    "text": "Опол тоодой зоңкоюп,\nАлтын кемер курчанып,\nАйдай бетин нур чалып,\nЭт жүрөгү өрт болуп,\nЭнесин каалап көрүүгө\nЭки көзү төрт болуп,\nКаныкейди бет алып,\nЖүрүп калган жери ошол.\nУккан адам кулагын,\nТүрүп калган жери ошол.\nМуну мындай таштайлы,\nАкылман каныш Каныкей,\nКабарды андан баштайлы.\nАйтпаса да Канышка,\nАйыңдардан кеп угуп,\n«Он эки күнгө Семетей\nТамак ичпей, сүйлөбөй,\nОоруп жатат» деп угуп.\nКабырга сөөк сөгүлүп,\nКөзүнүн жашы төгүлүп,\nӨкүрүп-өксөп тура албай,\n«Эмне болуп кетти» — деп.\nКөзүнүн жашын тыя албай,\nАйласы кетип буркурап,\nБуйругу күчтүү кудайга\nМунаажат кылып чыркырап,\n\fСеметейге жетүүгө,\nӨлгөндө көргөн чунакка\nКурман болуп кетүүгө,\nБар дүйнөдөн түңүлүп,\nАшып-шашып жүгүрүп,\nАнык болсо оорусу,\nАжалдан мурун өлүүгө,\nАлты торпок, төрт тайга,\nТогуз жамбы, тогуз ат,\nСатып алган Аккестик\nКынынан сууруп алууга,\nКыйналып жүргөн бул жанды\nКурмандыкка чалууга,\nКаргыш кылып өзүнө,"
  },
  {
    "id": "208",
    "text": "Кынынан сууруп алууга,\nКыйналып жүргөн бул жанды\nКурмандыкка чалууга,\nКаргыш кылып өзүнө,\nКеле жаткан кези эле.\nАйласы кетип алсырап.\nАкылынан Каныкей\nТанып калган кези эле,\nӨпкө-боору от болуп,\nАрып калган кези эле.\nТак ошондо Семетей\nКаныкейге жакындап,\nБарып калган кези эле...\nЭнесин Семең көргөндө,\nКолун сунуп кеп айтат:\n«Карааным, энем!»— деп айтат, —\nКерилип турган кара кыр\nКайып тосор желемсиң,\nТолкуган көлдөн жетимди\nКөтөрүп өтөр кемемсиң.\nКуураган менин кубанчым,\nСен эжекем десем, энемсиң!\nКааласам, кадыр тунумсуң,\nТөбөдө жарык күнүмсүң.\nАйланайын энекем,\nБардыгы сенсиң, берекем!\nТеңиз атам өлгөндө,\nСан казына дүнүйөм\nЧачып келген экенсиң.\nТөркүнгө тентип энекем,\nМен жетимди көтөрүп,\nКачып келген экенсиң.\nАлты арамдын айынан,\nАйла кетип, акылдан\nШашып келген экенсиң.\nКаз конбогон көл барбы,\nКазылбаган көр барбы?\nАлп Манастын баласы\nБатпагансып элине\nКачып жүрөр жөн кайда,"
  },
  {
    "id": "209",
    "text": "Казылбаган көр барбы?\nАлп Манастын баласы\nБатпагансып элине\nКачып жүрөр жөн кайда,\n\fКатүгүн энем, эл кайда?!\nБерендин жалгыз баласы,\nБел кылары жоксунуп,\nБезип жүрөр жөн кайда,\nБереним энем, эл кайда?!\nТемир кандын шаарына\nТентип жүрөр жөн кайда,\nТеңизим энем, эл кайда?!\nКан Ысмайыл шаарына\nКачып жүрөр жөн кайда,\nАйланайын энеке,\nАтпай кыргыз эл кайда?!\nОн экиге келгенче\nОролуп элди көрбөпмүн.\nАзапты тарткан энекем,\nЭлим кайда? Мен кайда?..»\nДеп, ошентип, Семетей\nСөзүн айтып турган соң,\nЖалган эмес чыныгы\nӨзүн айтып турган соң.\n«Кара оозуна кан толсун,\nЖетиле элек кезинде\nЖээнисиң деп жетимге\nКандай неме айтты экен?!\nКайгыда жаткан кыргыздын\nКабарын айткан адамзат,\nКачан барып кайтты экен!».\nДеп, ошонтип, Каныкей\nКүйүп-жанып чыркырап,\nАйласы кетип буркурап,\nСызмакчы болду сызыкты,\nСалмакчы болду «бузукту».\nЭр Манастын уулуна\nАйтмакчы болду кызыкты.\nМуну мындай таштайлык"
  },
  {
    "id": "210",
    "text": "Салмакчы болду «бузукту».\nЭр Манастын уулуна\nАйтмакчы болду кызыкты.\nМуну мындай таштайлык\nКаныкейдин армандуу\nАңгемесин баштайлык.\n«Ой, кулунум, угуп ал,\nМуңумду айтам бир далай,\nКазылып калган орумду ук,\nКагылайын жетимим,\nКайнап жаткан шорумду ук!\nАдам болсоң, жетимим,\nИчимден чыккан сонунду ук!\nАргын, кыргыз аралаш\nЭлдин жайын айтайын,\nЖылгындуу Кең-Кол, кең Талас,\nЖердин жайын айтайын.\nБукардан чыгып жол жүрсөң,\nАт аябай мол жүрсөң,\n\fТомуктай жерде тоосу жок,\nТокумдай жерде коосу жок,\nБуурусун чийген чийин жок\nСуур казган ийин жок,\nМунарыктап бурчтанган,\nБулуңгур тартып учтанган,\nКең Букардын Кең-Ак-Чий,\nКең-Ак-Чий деген жер ошол\nАл Ак-Чийден, кулунум,\nАлты күндө өтөрсүң.\n«Андан ары барганда,\nГүлдөп жаткан Гүл-Токоп\nГүл-Токойго жетерсиң.\nОшол жерге барганда,\nЭэрин алып жайдактап,\nАктулпарды баймактап,\nАккаңкыны жазданып,\nЧыканактап тынч алып,\nЧырым этип уйку алып,"
  },
  {
    "id": "211",
    "text": "Актулпарды баймактап,\nАккаңкыны жазданып,\nЧыканактап тынч алып,\nЧырым этип уйку алып,\nШашпай уйку кандырып,\nТулпарыңды чалдырып,\nӨргүп кетчү жер ошол.\nАндан ары сен жүрүп,\nАлды жагын карасаң,\nАйтылуу Кокон көрүнөт,\nЖалгыз жетим, угуп ал,\nАтаң Манас көк жалың,\nКалендерин камачуу,\nЧын жинине тийгенде,\nКожолорун сабачуу,\nКокон кирсең, жетимим,\nОшолордун үйүндө\nЧапчакка салган бозо бар.\nЧакама уусу кошо бар,\nКаптап байлап албасын,\nКаран кылган жетимим,\nКаран түндү салбасын!\nБашыңды кесип байланып,\nАбыке, Көбөш арамга\nСүйүнчүлөп барбасын!\nМанастан калган дүйнөнү\nСүйүнчүгө албасын!\n«Андан аман сен өтсөң,\nСыр-дайрадан кечерсиң,\nАры карай өтөрсүң.\nЧыйырчык, Салар — эки өзөн\nЭки өзөнгө жетерсиң.\nОлуя өткөн мазар бар,\nКагылайын кулунум,\nЗыярат кыла кетерсиң!\n\fАндан ары барганда,\nБузулат эрдин санаасы.\nКумунан кулан ойногон\nКазы-Курттун талаасы.\nСол жагына кайрылба,\nОң кол жактан айрылба!"
  },
  {
    "id": "212",
    "text": "Кумунан кулан ойногон\nКазы-Курттун талаасы.\nСол жагына кайрылба,\nОң кол жактан айрылба!\nАндан ары барганда,\nБоз мунарык керүү ошол,\nЧалкайыңкы кең өзөн,\nОлуя-Ата жери ошол!\nОлуя-Ата барганда,\nОң колго, жетим, бурулсаң,\nЭэр белдей боз мойнок,\n«Жорго» деген бел ошол.\nЭэр белдей мойнокко,\nЧыга көр, жетим, сен ошол.\nАр жак жагын карасаң,\nБөөт-бөөт жер келет,\nБөлтөк-бөлтөк бел келет,\nАдыр-адыр жер келет,\nАдырмак артуу бел келет, —\nЖылгындуу Кең-Кол жер ошол.\nБаатыр жигит, кызыл кыз, —\nЖыргалың кыргыз эл ошол.\nОшол элден айрылып,\nКаңгырган энең мен ошол.\n«Жана жетим угуп ал,\nКоргонум кокуй болгон жер,\nКошулуп талап мүлкүмдү\nАлты арам алып койгон жер.\nБура тартып карасам,\nҮч-Кошойдун бөксөсү,\nАйтып берсе түгөнбөйт,\nЭнекең Каныкейдин өктөсү.\nАйтканым жалган болбосо,\nЖесир энең шордууну\nЖе, кырсык чалып койбосо,\nБашынан багы качпаса,\nБайкушуң энең шашпаса,\nҮч-Кошойго барганда,\nКалайыкка сынаакы"
  },
  {
    "id": "213",
    "text": "Башынан багы качпаса,\nБайкушуң энең шашпаса,\nҮч-Кошойго барганда,\nКалайыкка сынаакы\nКадырын тапсаң, жетимим,\nМанастан калган мурасы,\nКайдыгер эле пендеге\nКабылбаган Кумайык,\nПейли жаман адамга\nТабылбаган Кумайык.\nКайыбынан кабылган,\nМедияндын чөлүндө,\nЧоң-Кумайдын боюнда,\n\fЧоң-Дөбөнүн оюнда\nКайыбынан табылган,\nКыямат кеткен атаңа\nКол башыңдай сур күчүк\nТак ошерден табылган.\nКөк жору тууган кызыл эт\nКөз ача элек кезинде\nКөк жалыма табылган.\nКол башындай сур күчүк,\nЧын кумайык болуптур.\nБайдын уулу кан Бакай\nТогуз боз бээ союптур,\nУлама сөздөн улаптыр,\nӨз билгенин сураптыр.\nКабылан тууган кан Бакай\nКапанын баарын жоюптур.\nКабылан Манас Көкжалдын\nЫрысына табылган\nЖору тууган күчүктү\n«Кумайык-кыраан» коюптур\n«Бул Кумайык чиркиндин\nТолуп жаткан кеби бар,\nКумайыкты унутпас\nШордуу энеңдин эби бар.\nКумайык жайын айтайын:\nАйтайын десе тили жок,\nАдамдан бетер ары бар,\nАтаңдан калган Кумайык,"
  },
  {
    "id": "214",
    "text": "Кумайык жайын айтайын:\nАйтайын десе тили жок,\nАдамдан бетер ары бар,\nАтаңдан калган Кумайык,\nАйбандан эстүү жаныбар.\nБөдөнөдөй бөгүлүп,\nАтаңдын көзү өткөндө,\nКөзүнүн жашы төгүлүп,\nАза күткөн Кумайык,\nАлты күнү аш ичпей,\nКуруп калган Кумайык.\nАтаңды жууган жерине\nАлты күнү үн баспай,\nУлуп турган Кумайык.\nӨөдө болуп жойлобой,\nБөгүп калган Кумайык,\nКөздүн жашын иргилтип,\nТөгүп калган Кумайык.\nКумайыкты көр Көбөш\nАлдап кармап алгандыр,\nАңга алпарып салгандыр.\nАюуга салса тиштебей,    ,\nАдал кызмат иштебей,\nБашын жерге салгандыр,\nУлуп жатып алгандыр.\n«Ити да душман оңбойт» — деп,\n\f«Манастын бардыгындай\nболбойт» — деп,\n«Ээрчиткен адам тунбайт» — деп,\nКаргыдан байлап үйрөтүп,\nКамчыга алып сүйрөтүп,\nКызыл-ала кылгандыр.\nКөөлдөгөн көр Көбөш\nСүйрөтүп жүрүп ургандыр\nАйылдан безип ар жерден.\nҮмүт менен Кумайык\nЖолуңду күтүп тургандыр\nАйланайын жетимим,\nЖытыңды билип алыстан,\nБөгүп келет Кумайык,"
  },
  {
    "id": "215",
    "text": "Жолуңду күтүп тургандыр\nАйланайын жетимим,\nЖытыңды билип алыстан,\nБөгүп келет Кумайык,\nКөзүнүн жашын иргилтип,\nТөгүп келет Кумайык.\n«Айланайын кулунум,\nШек келтирсең ошого,\n«Тукумуң туура оңбойт, — деп, —\nТуйгунум Манас көк жалдын\nДал өзүндөй болбойт» — деп,\nКереңчени ашпасын,\nКейитип сени каппасын!\nКөрүүгө сени зар кылып,\nКулунум сенден качпасын!\nКулунум муну унутпа,\nКумайыкты таарынтып,\nКуу жанды кошо кууратпа!\nАйтканымды кыла көр,\nКумайыкка кезигип,\nКучакташып турганда,\nКызматың анык кылганда,.\nОң жак жагың карасаң,\nКула чолок бээ чыгат,\nОшону кармап соё кет!\nКарыш казы анда бар,\nЖара тартып ошону,\nКумайыкка коё кет!\n«Айтып боздоп отурсам,\nАлда сөзүм зар эле,\nАтаң көк жал колунда\nЖан кубантып салуучу\nАкшумкары бар эле.\nАтаң Манас өлгөндө\nАлты күнү күн тийбей,\nКүн караңгы түн түшкөн.\nАтаң Манас өлгөндө\nКалк жыйылып муңайып,\nКара жерге көмгөндө,\nКайран атаң сыйлаган"
  },
  {
    "id": "216",
    "text": "Атаң Манас өлгөндө\nКалк жыйылып муңайып,\nКара жерге көмгөндө,\nКайран атаң сыйлаган\n\fКатагандын кан Кошой,\nЭлемандын Эр Төштүк,\nЭштектердин Жамгырчы, —\nДөөлөрдүн баары ыйлаган.\nКыямат кеткен атаңдын\nТелегейи тең эле.\nАтаң өңдүү бир кудай\nЖан жаратпайт тегеле,\nОшол атаң өлгөндө,\nДүмөктү бул баш көргөндө.\nАлтын туурун талкалап,\nЖибек боосун чалкалап,\nТытып кеткен Акшумкар.\nАйды көздөй токтобой,\nСызып кеткен Акшумкар\nИмере тоонун кайкаңга,\nИтелги туубас тайпаңга,\nАйтканым жалган болбосо,\nАкшумкар уя салгандыр.\nАк-Сайдын башы Чатыр-Көл,\nОшондо жүргөн куу кумпай\nБой кошушуп калгандыр.\nБөксөнү тосуп, ал Шумкар\nКелериңди билгендир.\nКум арыктуу дайрадан\nАтаңдан калган Акшумкар\nКуу бөктөрүп жүргөндүр,\nКапчыгайлуу зоолордон\nКаз бөктөрүп жүргөндүр.\nБоор жүнүн чачкандыр,\nОтуз эки күн басып,\nЖумурткасын ачкандыр.\nТукумун туура жаргандыр,\nУшу жолдо баласы\nКарала болуп калгандыр.\nАла келсең Акшумкар,"
  },
  {
    "id": "217",
    "text": "Тукумун туура жаргандыр,\nУшу жолдо баласы\nКарала болуп калгандыр.\nАла келсең Акшумкар,\nАла турган табыдыр.\nСен барганда баласы\nТемене канат чагыдыр.\nКырааны журтка сынаакы,\nКыямат кеткен атакең,\nМанастан калган мураапы.\nКөзү кара, көк шаал бут,\nКөргөндөн кайра тартпаган.\nКөнөктөй жемден артпаган,\nТалпынгандан тартпаган,\nТабактай жемден артпаган.\nКуйругун жайып шукшурбайт,\nКууну көлдөн учурбайт.\nКанатын жайып шукшурбайт,\n\fКазды көлдөн учурбайт.\nКондуруп алсаң, куш ошол.\nАтаңдан калган мүлк ошол.\n«Аны мындай таштайлы,\nАр жагынан баштайлы.\nАры жак жагы Сары-Өзөн,\nКең Таластын бою ошол.\nА дүйнө кеткен атакең\nМекен кылган жайы ошол.\nОшол Талас боюнда,\nЭнекең Каныкейдин Аксарай,\nКаалга темир сом калай,\nКатын да болсо энеңдин\nСөөлөтү болчу бир далай.\nЭсил атаң барында,\nЭнекеңдин коргонго\nЖолун душман чалбаган,\nЖолоп эчким барбаган,\nКан атаң көзү өткөндө,\nСарайы кулап болгондур,"
  },
  {
    "id": "218",
    "text": "Жолун душман чалбаган,\nЖолоп эчким барбаган,\nКан атаң көзү өткөндө,\nСарайы кулап болгондур,\nСакчылар турган Аксарай\nБузулуп коргон болгондур.\nАйланада ак терек\nБардыгы дүмүр болгондур.\n«Андан ары сен барсаң,\nТаластын суусу ташкандыр,\nТал башынан ашкандыр.\nКүркүрөп суусу киргенде,\nҮстүнөн үйөр жүргөндө,\nСен барганда ал Талас\nАябай кирип жаткандыр.\nКөкжалың атаң Манастын\nТелегейи тең эле.\nТеңиз атаң көкжалдын\nПири тирүү шер эле.\nБастырып сууга сен киргин,\nБалакетиң алайын,\nКара чаар кабылан\nКайтара турган арбагы,\nКадимкидей бар болсо,\nКапталыңдан чамынат.\nЧолок көк жал арстаны —\nКүтүп турган арбагы\nКадимкидей бар болсо,\nЖандай салып камынат\nКошо сууга киргенде,\nАяш атаң болучу,\nАлтын кемер курчанган,\nАйдай бетин нур чалган,\nУзун бойлуу, кең далы,\n\fАры балбан, ары шер,\nЖекени белге курчанган,\nЖети түмөн кол келсе,\nЖелбегей кирип кол салган.\nЧекири жок кой көздүү,\nСепкили жок ак жүздүү,"
  },
  {
    "id": "219",
    "text": "Жети түмөн кол келсе,\nЖелбегей кирип кол салган.\nЧекири жок кой көздүү,\nСепкили жок ак жүздүү,\nАй сарала ат минген,\nТүпөгү жок найза алган,\nЖалаң кылыч байланган,\nСары талдан сайдырган\nТалы калган Бээжинде\nСап алтындан жасаган\nТагы калган Бээжинде\nАлтын айдар чок белбоо,\nАзиз кандын баласы\nНайза кармап топ бузган,\nЧоң чабуулда окко учкан,\nАй сарала ат минген,\nАрбагы азыр бар болсо,\nАяш атаң Алмамбет\nАстыңдан чыгып көрүнөт.\n«Анын бер жак жагында,\nКөгала сындуу ат минген,\nКөк ырапыс тон кийген,\nАч кыйкырык, куу сүрөөн,\nАлышса арстандын тиши өтпөгөн\nАдамдын күчү жетпеген,\nАкбалта кандын Чубагы,\nАжыбай экөө биригип,\nАстыңдан чыгып жолугат.\nБер жагыңды карасаң,\nАтка жеңил, тайга чак,\nУйкусу жок жолго сак,\nЧыканактап калбаган,\nЧырым этип уйку албаган,\nКара болот кыргагы,\nАстыңдан чыгат кулунум,\nОрто бойлуу, кең далы,\nКан атаңдын Сыргагы.\n«Анын арка жагында\nАйың менен күнүңдүн"
  },
  {
    "id": "220",
    "text": "Орто бойлуу, кең далы,\nКан атаңдын Сыргагы.\n«Анын арка жагында\nАйың менен күнүңдүн\nЖаркынынан жаралган,\nАй алдында булуттун\nСалкынынан жаралган,\nАлтын менен күмүштүн\nШирөөсүнөн жаралган,\nАсман менен жериңдин\nТирөөсүнөн жаралган,\nБет алдынан карасаң,\nАлты миң эрдин сүрү бар,\n\f                   Аркасын сала бергенде,\n                   Ак жолборстун түрү бар,\n                   Маңдайы жарык, ак жолтой,\n                   Кайраты бийик сан колдой,\n                   Майлаган буудай жүздөнгөн,\n                   Күүгүм туман көздөнгөн,\n                   Аккула өңдүү ат минген,\n                   Аколпоктой тон кийген\n                   Атаң Манас кабылан,\n                   Кулунум, колдоп алчу шер ошол.\n                   Ошол белги бар болсо,\n                   Каалаган Кең-Кол жерге кел,\n                   Ошол белги жок болсо,\n                   Ар жакка барбай кайтып кел!"
  },
  {
    "id": "221",
    "text": "Ошол белги жок болсо,\n                   Ар жакка барбай кайтып кел!\n                   «Белги көрбөй калдым» деп,\n                   Мен шордууга айтып кел!\n                   Бел байлаган мээнетке,\n                   Белги болчу сен атаң,\n                   Беш уруу кыргыз элинин\n                   Шери болчу сен атаң.\n                   Эл четине барам деп,\n                   Эрегишкен душмандан\n                   Элинин кегин алам деп,\n                   Сенин атаң шер Манас\n                   Каңгайга кирип кайрылган,\n                   Катарында берендин\n                   Далайынан айрылган...\n                   «Сакалдары бир кучак\n                   Калчалардын Музбурчак,\n                   Алтын наалы өкчөсү,\n                   Казактардын Көкчөсү\n                   Паана болчу Манаска.\n                   Ошол баатыр, кан өлгөн."
  },
  {
    "id": "222",
    "text": "Паана болчу Манаска.\n                   Ошол баатыр, кан өлгөн.\n                   Эки Кемин жайлаган,\n                   Эгиз кара ат байлаган\n                   Эр Үрбүсү дагы өлгөн.\n                   Аккула окко учурган,\n                   Алмамбет шейит кечирген.\n                   Канатынан кайрылган,\n                   Караан кылып олтурган,\n                   Кан Чубактан айрылган.\n                   Кара кытай Манжудан,\n                   Кагышып жүрүп кек алган,\n                   Кан төгүшкөн майданда\n                   Эр Сыргагын жеп алган,\n                   Обу жок ошол кармашта,\n                   Кызыл камчы Шыпшайдар\n                   Манжудан чыккан дөө өлгөн."
  },
  {
    "id": "223",
    "text": " Кай бир вариантта Музбурчак «Чоң казатта» өлөт.\n\fКалмактардын Мадыган —\nАт көтөрбөс, жөө өлгөн.\nМузкиндик уулу Тикен алп,\nА дагы көргө көмүлгөн.\nКара калмак калчасы,\nКан Коңурдан башкасы\nКошуундардын көбү өлгөн.\n«Салгылашкан эки журт\nСабылышып калганда,\nБир-бирине тийбеске\nАнт кылышып алганда,\nСенин атаң эр Манас\nКоңурбайга алдатып,\nКокус жерден өлүмгө\nЖакасынан карматып,\nКалган экен арманда,\nЭчтемеден камы жок,\nНур Бээжиндин чаткалда,\nКара суунун баткалда,\nАтаң Манас кабылан,\nБасып сууга барганда,\nКолун сууга салганда,\nАргын кандын Ажыбай\nАлты бута артында\nСакчы болуп турганда,\nУйкуга көзү кетиптир,\nКечилдин каны эр калча —\nКыйды баатыр Коңурбай\nАтаңды аңдып жетиптир.\nКыр арканын үстүнөн\nСенин атаң Манасты\nАркага сайып кетиптир.\nАргын кандын Ажыбай\nЧочуп кетип шашылып,\nКарткүрөң оозун буруптур.\nКачып берген калчага\nМелжитип найза сунуптур.\nКөктөн жылдыз тутулган,"
  },
  {
    "id": "224",
    "text": "Карткүрөң оозун буруптур.\nКачып берген калчага\nМелжитип найза сунуптур.\nКөктөн жылдыз тутулган,\nАлгара минген Коңурбай\nКөрүнөө качып кутулган.\nАнтаңдаган Ажыбай,\nКоңурбайга жете албай,\nМанасты таштап кете албай,\nАйкөлүң атаң Манастын\nБелине сынган кыйгакты\nБуруп бурап алыптыр.\nКыйгактын тыгы карс этип,\nБелинде сынып калыптыр.\n«Атаңдын көрү дүнүйө!\nКатын болбой, эр болсом\n\fКагылайын жетимим,\nКароолчусу атаңдын\nАжыбай болбой мен болсом,\nЧийбейт белем сызыкты,\nКебез белбоо, кең өтүк,\nКечилдин каны Коңурга\nКылбайт белем кызыкты!\nСынабайт белем күлүктү,\nСыртынан сайып калчаны,\nСалбайт белем бүлүктү...\n«Атаң, тарс-тарс жөтөлүп,\nЖаздыктан башын көтөрүп.\nБаш көтөрүп «аа!» десе,\nТабак-табак кан кетип,\nАлагай көзү жумулуп,\nАкырет көздөй кетерде,\nКөзүн ачып кеп айтып,\n«Кокуй, айым» деп айтып,\n«Каны өлгөндө катынга\nТөркүнү жакын» деп айтып,\n«Бул Талас сага жер эмес,\nКөрө албай жүргөн алты арам,"
  },
  {
    "id": "225",
    "text": "Төркүнү жакын» деп айтып,\n«Бул Талас сага жер эмес,\nКөрө албай жүргөн алты арам,\nОй, айым, силерге такыр эл эмес.\nТемир кандын шаарына\nТентип кирип күнүң көр!\nӨлгөндө көргөн чунактын\nКылып бергин ырымын,\nКыркып бергин чыбыгын.\nМойнуна тумар тактыргын,\nЫсмайылга бактыргын.\nЖашы он экиге келгенде,\nТаласын эске саларсың,\nАрбагым анда бар болсо,\nЖолунан тосуп алармын».\nКан атаң кылган убада,\nКайсы бирин айтайын!?\nАрбагын сыйлап атаңдын,\nЭнекең, ошентип тарткан убара\nКөрөрсүң, балам, шер ошол!\nАйкөл атаң Манастан\nЧын айрылган мен ошол!\n«Дагы, жетим, угуп ал,\nЭчкиликтин кара тоо —\nМелмилдеген кызыл зоо,\nТаластын бери бетинде,\nКең-Колдун кыйгач четинде,\nКара зоо боорун ойдурдум,\nКире турган эшигин,\nЖалгыз киши баткандай,\nАр жак жагын көөлөттүм\n\fКороолу кой жаткандай.\n«Үстү түшүп кетет» деп,\n«Кара жер басса, айкөлүм,\nЭти чирип кетет» деп,\nКуу дүйнөмдү аябай,\nАлтындап түркүк чойдурдум"
  },
  {
    "id": "226",
    "text": "«Кара жер басса, айкөлүм,\nЭти чирип кетет» деп,\nКуу дүйнөмдү аябай,\nАлтындап түркүк чойдурдум\nАлтымыш түрдүү жерине\nАлтындан түркүк койдурдум.\n«Ичи сасып кетет» деп,\nЭптүүлүктү билгиздим:\nҮстүндөгү кара суу\nИчи менен жүргүздүм.\nЖана жетим, угуп ал,\nЖакут таштан жардырдым,\nАлтымыш уруу жерине\nЖакут көөхар аралаш\nЧырак кылып калдырдым.\n«Кокус чирип кетет» деп,\nЖата турган жайына\nАрчанын күлүн салдырдым.\nБир адамга билгизбей,\nБелгисиз адам жүргүзбөй,\nКошой, Төштүк жакынга\nЫймандай айтып сырымды.\nКабылан Бакай абама,\nОшонун баарын жашырбай,\nАйтып бердим чынымды.\nАтактуу уста алдыргам,\nАтаңдын жатар сарайын\nКымбаттап жатып салдыргам.\nБаатырдын сөөгүн билгизбей,\nУсталардын бардыгын\nКараңгы түндө бардыргам.\n«Төгөрөк билип калат» деп,\nАйланасын чалдыргам.\nЖер өлчөмүн билгизбей,\nКелип кетер чагында\nКөздөрүн тегиз таңдыргам.\nКайсы бирин айтайын,\nАйланайын жалгызым,\nУшундай болгон санжыргам..."
  },
  {
    "id": "227",
    "text": "Көздөрүн тегиз таңдыргам.\nКайсы бирин айтайын,\nАйланайын жалгызым,\nУшундай болгон санжыргам...\n«Муну мындай таштайлы,\nБер жагынан баштайлы:\nКармап минер буудан жок,\nКара кылар тууган жок.\nКең Талас мага жер болбой.\nТууганым мага эл болбой,\nЧалыры болуп көзүңдө,\nЧалгайы болуп сөзүңдө,\nАры жок алты арамды\n\fУруучу кудай бир күнү\nУрат го деп жүргөмүн;\nБир чабуулду башыма,\nСалат го деп жүргөмүн.\nКазынам талап кетишсе,\nТүбүмө чогуу жетишсе,\nЖетимим өсүп жетилип,\nЭлине карай келгенде,\nАлсыз болуп калат деп,\nКолу кыска жер карап,\nМалсыз болуп калат деп\nКөзүмдүн жашы төгүлүп,\nКөөнү келсе алты арам,\nУшу турган казынам\nТакыр бузуп кетет деп,\nБир адамга билгизбей,\nБир кишиге туйгузбай,\nБоз ала мунар көк зоого,\nМелмилдеп жаткан көк тоого,\nКүндүзүндө жөн коюп,\nТүнүндө үңкүр каздырдым.\nОозун көрсөң үңкүрдүн\nЖалгыз киши баткандай,\nАр жагына үңкүрдүн\nАлты жүз кой жаткандай.\nСекилетип текчелеп,"
  },
  {
    "id": "228",
    "text": "Жалгыз киши баткандай,\nАр жагына үңкүрдүн\nАлты жүз кой жаткандай.\nСекилетип текчелеп,\nАрча менен кыйдырдым,\nЖети түн тынбай жүктөттүм.\nАтакеңдин казына\nАл үңкүргө жайдырдым.\n«Белги кылбай калсын» деп,\nҮстүңдөгү кара кум\nОозун көздөй уратып,\nАскадан ылдый куйдурдум\n«Муну мындай таштайлы,\nКагылайын кулунум,"
  },
  {
    "id": "229",
    "text": "Бер жагынан баштайлы:\nКең Таластын оюнда,\nЧоң Кең-Колдун боюнда,\nТүгөнгөн тоонун урчукта,\nСалынып келген тумшукта,\nЧоң-Ак-Чийдин четинде,\nКара жолдун үстүндө,\nМен Таластан кеткенде,\n«Дайынсыз болуп калат» деп,\nЖети жүз атаң комдотуп,\nДорбо, арканын оңдотуп,\nЖер билгичтен алдырдым.\nДүйнө жүзүн чалдырдым,\n\fАнжыяндын ар жагы,\nНамангендин бер жагы,\nЧоң Кокондун колтугу,\nКүлбото чыкчуу жер экен,\nКүлботодон алдырдым,\nТопурагын тозгоктоп,\nЧоң челекке салдырдым.\nМалдын жүнүн кыймалап,\nБаткакка кошо чалдырдым.\nИйленишин келтирдим,\nҮстүнө кылдан септирдим,\nАлтымыш балбан кетменкор\nЫлайларын тептирдим.\nАрмандуу жанды кыйнадым,\nАлты миң эркеч жыйнадым.\nАлты миң эркеч бир кырып,\nКыш кайнатып бек салдым.\nАтакеңдин күмбөзүн\n«Алты кылым өткөнчө\nБузулбасын» деп салдым.\nЖети миң эркеч жыйнадым,\nЖети миң эркеч бир кырып,\nКыш бышырып, бек салдым.\n«Жети кылым өткүчө,\nЖетигимдин күмбөзү"
  },
  {
    "id": "230",
    "text": "Жети миң эркеч бир кырып,\nКыш бышырып, бек салдым.\n«Жети кылым өткүчө,\nЖетигимдин күмбөзү\nТурар бекен» деп салдым.\nЖетим жүрүп, жетилип,\nЖергеге өзү кошулса,\nКөчүрүп келип Таласка,\nЗыяраттап турганда,\nАтасы өткөн Манаска\n«Бу маанини көрсүн» деп,\nКыйма-чийме кыялдап,\nКызык кылып салдырдым.\nКаканчынын кагышын,\nКалмактардын чабышын\nЧогуу тарттым сүрөткө.\nЖер жүзүнө төгүлгөн\nКанды тарттым сүрөткө.\nӨлүп жаткан кыйшайып,\nЭчен түркүн сулаган\nЖанды тарттым сүрөткө.\nАзууларын аркайтып,\nАт өлүгү тоо болгон,\nАны бир тарттым сүрөткө.\nМуруттарын шыйпайтып,\nЭл өлүгү тоо болгон,\nМуну гана тарттым сүрөткө.\n«Кыргыз менен манжунун\nКагышын тарттым сүрөткө.\n\fКачпай туруп салышкан\nЧабышын тартым сүрөткө.\nБакыбай, Дуулат эки дөө,\nКанды тарттым сүрөткө.\nАлооке кан, Азиз кан,\nАны да тарттым сүрөткө.\nМинген атым Нар буудан.\nКалдайган кара башымда,\nӨзүмдү тарттым сүрөткө.\nЭчтеме менен иши жок,"
  },
  {
    "id": "231",
    "text": "Минген атым Нар буудан.\nКалдайган кара башымда,\nӨзүмдү тарттым сүрөткө.\nЭчтеме менен иши жок,\nЭмчегимди талашкан,\nКулунум, өзүңдү тарттым сүрөткө.\n«Эсен болсо жалгызым,\nБул Таласка келер, — деп, —\nУшу турган ак күмбөз\nИчине кирсе, кулунум,\nМаани-жайын көрөр» — деп.\nБосогодон киргенде,\nСол жагыңды карасаң,\nАтырылтып булкунтуп,\nАлгара менен жулкунтуп,\nКатынын кара баскансып,\nКачкыны жакын качкансып,\nКуугунун чукул куугансып,\nКатыны эркек туугансып,\nЧоң өтүк бутта чойкоёт,\nКороздой мойну койкоёт,\nКөз айнеги балкылдайт,\nКалмактардын Коңурбай\nКөөкөрдөй болгон шуру таш\nТөбөсүндө жаркылдап,\nАлтын түпөк, сыр жайза,\nКөзү көлдүн быткылдай,\nКөрүнгөндү жуткундай.\nМурундарын карасаң,\nСелебенин кабындай,\nМуруттарын карасаң,\nАйбалтанын сабындай,\nАркасында айдары\nАргымактын жалындай.\nЖаткан иттей кашы бар,\nЖан казандай башы бар,\nАлачыктай чоң калча\nАлгарага мингизип,\nАны гана тарттым сүрөткө."
  },
  {
    "id": "232",
    "text": "Жан казандай башы бар,\nАлачыктай чоң калча\nАлгарага мингизип,\nАны гана тарттым сүрөткө.\n«Алды жагын карасаң,\nШуру отогот, маржан таш,\nЛуңтундун каны аралаш,\nДагы тарттым сүрөткө.\nЫлама каны, кан Жолой\n\fШибенин каны Ороккыр,\nСолоондун каны Музкиндик,\nМанжуунун каны Нескара,\nКара, кытай, калмактын\nБаарынан мыкты Коңурбай,\nБаарысын катар тең коюп,\nБуларды тартым сүрөткө.\n«Оң жагыңды карасаң.\nАртын салып турганда,\nАч арстандын түрү бар,\nАлды жактан карасаң,\nАлты миң эрдин сүрү бар,\nАчыккан арстан төштөнгөн,\nКүүгүм туман көздөнгөн,\nМуруту Букар шабындай,\nСакалы саадак кабындай,\nАколпокту кийгизип,\nАккуланы мингизип,\nКаршылашкан душманды\nКакайлатып качырып,\nАртын көздөй сүргүзүп,\nАтаңды тарттым сүрөткө.\nАстындагы мингени,\nОмурткасы он кула,\nОйротто жок чоң Кула,\nАтакеңдин Аккула,\n«Аныктап жетим көрсүн» деп\nМуну тарттым сүрөткө.\n«Анын бер жак жагында,\nУзун бойлуу кең далы,\nАры балбан, ары шер,"
  },
  {
    "id": "233",
    "text": "Муну тарттым сүрөткө.\n«Анын бер жак жагында,\nУзун бойлуу кең далы,\nАры балбан, ары шер,\nЗордугу тоонун теңиндей,\nКим көрүнсө жегидей,\nСепкили жок ак жүздүү,\nЧекири жок кой көздүү,\nСары жаргак шым кийген,\nСарала сындуу ат минген,\nТүпөгү жок найза алган,\nЖалаң кылыч байланган,\nКаптап келген жоолорго\nКарчыгадай айланган\nАзиз кандын Алмамбет\n(Аяш атаң болучу),\nКулунум, аны да салдым\nсүрөткө.\n«Анын бер жак жагында,\nКара болот кыргагы,\nӨзүң менен боорлош\nКан Манастын Сыргагы.\nАстыга салса, ак жолтой,\n\fАйдап жүрсө, сан колдой,\nКөпкөк темир кийинген,\nЖоо дегенде сүйүнгөн,\nЖоболоңдуу жоолорду\nЖол үстүнө жайылтып,\nКолун жоонун байлатып,\nКара калмак манжууну\nКакайлатып айдатып,\nСыргакты тарттым сүрөткө.\n«Анын бери жагында,\nКөгала сындуу ат минген,\nКөк ырапыс тон кийген,\nАч кыйкырык, куу сүрөөн\nАлышса адамдын алы жетпеген,\nАрстандын тиши өтпөгөн,\nОк жетпестей ат минген,\nОк өтпөстөй тон кийген,"
  },
  {
    "id": "234",
    "text": "Арстандын тиши өтпөгөн,\nОк жетпестей ат минген,\nОк өтпөстөй тон кийген,\nКасаба колдо калкылдап,\nКан төккөн кара курч болот,\nКынсыз кылыч жаркылдап,\nАлмадай моюн узарып,\nАрстандай көзү кызарып,\nАлтын кемер курчанган,\nКүлүп ийбей сумсайган,\nКүүлдөп келген калмакка\nКүркүрөө жеке кол салган,\nАяш атаң Чубакты, .\nО, балам, аны тарттым сүрөткө.\n«Анын бери жагында,\nАксакалын жайкаган,\nЖүйөлү сөздү байкаган,\nАзелге оозун чайкаган,\nБашын паашалуу ишке бөлөгөн,\nАягын карк алтынга жөлөгөн,\nКапилетте сөз тапкан,\nКараңгыда көз тапкан,\nКөк тулпар өңдүү ат минген,\nЧолпондой көзүн жайнатып,\nЖелпилдеген жашыл туу\nЭр Бакайга карматып,\nКайнап келген калмакты\nКара таандай айдатып,\nСенин атаң Манастын\nЧачылганын жыйнаган,\nЧабылганын кураган,\nЭэрчитип жүрүп эл кылган,\nЭр уулу менен тең кылган,\nКулунум, сенин тирегиң,\nКагылайын абакең, —\nБакайды тарттым сүрөткө\n\f«Андан бери карасаң,\nКең көкүрөк, бото көз,"
  },
  {
    "id": "235",
    "text": "Кагылайын абакең, —\nБакайды тарттым сүрөткө\n\f«Андан бери карасаң,\nКең көкүрөк, бото көз,\nКелберсиңки, жайык төш,\nКара тилин кайраган,\nКан алдында сайраган,\nЖети бөлөк тон кийген,\nЖетимиш уруу тил билген\nЖазы жаак, жалпак тил,\nЖаңылбас кара көмөкөй,\nЖүйөөсүн таап кеп билгич\nЖүгүрүк, чечен, эп билгич,\nАдамзаттан таңдайлуу,\nАдамдан чолпон маңдайлуу,\nЫрыстуу элдин күндөшү,\nАтаң Манас кабылан\nЫрысына табылган\nАргын уулу Ажыбай\nЫрапыс тонун кийгизип,.\nКарт күрөңүн мингизип,\nКулунум, аны да тарттым\nсүрөткө.\nКайсы бирин айтайын\nБаарын тарттым сүрөткө.\nКолун баштап аттанган,\nО, балам, канын тарттым\nсүрөткө!\n«Муну мындай таштайын,\nАйланайын кулунум,\nАр жагынан баштайын!\nАндан ары тартканда,\nЖаңырыктын Жар-Кыя,\nЖалгыз жолдун чубама,\nОшо жолго келгенде,\nКызыл куйрук нары бар,\nКыйла төөнүн баары бар.\nОшо төөнүн ичинде\nТөө атасы Боз буура,\nАйтышуу Талас жеринде,\nАргын, кыргыз элиңде,"
  },
  {
    "id": "236",
    "text": "Ошо төөнүн ичинде\nТөө атасы Боз буура,\nАйтышуу Талас жеринде,\nАргын, кыргыз элиңде,\nОк, саадагы белинде,\nКалбыр өпкө! жез канат,\nЖелдей күлүк минген ат,\nКызыл кыргак колунда,\nКармашкандын жолунда,\nБалдары баатыр кыргыздын.\nАргытып, атка чабышкан,\nАйкашкан жоодо салышкан,\nКийгендери кандагай,\nКыймылдары шамдагай,\nКелеңгер чачпак, кең соору,\n\fКелини сонун кыргыздын.\nӨрүүдө үйүн оңдошкон,\nКөчкөндө төөсүн комдошкон,\nКызылдан кийген күрмөнү,\nКыркалай таккан түймөнү,\nЖаш кайыңдай буралган,\nТал чыбыктай суналган,\nЖарагын алса жарашкан,\nКулачтап чачын тарашкан,\nАк калпактуу, кызыл чок,\nАлганына жарашкан,\nКызыл беттүү, кымча бел,\nКыздары сонун кыргыздын.\nШалдыркан кисе байланып,\nЖоо жарагын шайланып,\nКасташкан калың жоо болсо,\nКара барчын айланып,\nТемир калкан, бото кур,\nУулдары баатыр кыргыздын.\nБейкут болуп жайлаган,\nБелдемчисин байланган,\nАчытып арак тарттырган\nКымыз менен айрандан,"
  },
  {
    "id": "237",
    "text": "Бейкут болуп жайлаган,\nБелдемчисин байланган,\nАчытып арак тарттырган\nКымыз менен айрандан,\nКыңкылдаган балдарга\nКымыз менен сүт берип,\nКыңырылып айланган,\nКемпири сонун кыргыздын.\nТелегейи теп-тегиз,\nЖери жакшы кыргыздын.\nӨзөгүн берген өз десе,\nЭли жакшы кыргыздын.\nАтпай кыргыз, көп аргын,\nАтаңдан калган эл ушул.\nТалас менен Сары-Өзөн,\nАтпайдын жүргөн жери ушул.\nСенин элиң кыргызда\nОтор малдан, жылкы көп,\nОолуккандан тынчы көп.\nСолуп жаткан уйку көп.\nЖакасынан сырты көп,\nЖашыгынан курчу көп,\nЖан жыргаткан ырчы көп.\nЭлдеринде салты көп,\nЭкиленген марты көп,\nАрамдары көрсөткөн\nАлда канча дарты көп.\nКара малдан төөсү көп,\nКарды салык бээси көп,\nАйры төөдөн нары көп,\nБоз коёндон түлкү көп,\n\fБорсулдаган күлкү көп,\nЖылкысынан кулан көп,\nЖылмаңдаган жубан көп,\nЖыргап жүргөн улан көп,\nКеткенинен келген көп,\nБазарынан кербен көп,\nБараң аткан мерген көп.\nАйбалтадан кылыч көп,\nАйранынан кымыз көп"
  },
  {
    "id": "238",
    "text": "Базарынан кербен көп,\nБараң аткан мерген көп.\nАйбалтадан кылыч көп,\nАйранынан кымыз көп\nАтаңдын калкы кыргызга\nАңдыша турган шыбыш көп.\nКарагай, кайың чери көп,\nКабылан, жолборс, шери көп.\nАк матадан манат көп,\nАтадан калган санат көп,\nБозосунан арак көп,\nБоз балдарда жарак көп,\nЖүз жанбаган баатыр көп,\nБаатырды тапкан катын көп,\nКарысынан жашы көп,\nАрак, бозо ашы көп,\nӨзөн-өзөн суусу көп,\nӨрдөк-чүрөк куусу көп.\nКаркылдаган казы көп,\nКаз ойногон сазы көп.\nАрышы жок бечел көп,\nАйтышканга чечен көп,\nКайсы бирин айтайын;\nАйтылбаган нечен көп...\nАдырынан тегиз көп,\nАрыгынан семиз көп,\nЖалкысынан эгиз көп,\nЖапан чыккан жемиш көп.\nТокоюнда арал көп,\nБатпай жүргөн марал көп.\nМарал атып май жеген\nЭчен мерген адам көп.\nТектиринде теке көп,\nКурбусунда кулжа көп,\nАдырында аркар көп,\nАдамында даркан көп..,\n«Адыр-адыр жер келет,\nАшуусу бийик бел келет.\nАркары жүрөт куюлуп,\nАдырдын чөбү суюлуп,"
  },
  {
    "id": "239",
    "text": "«Адыр-адыр жер келет,\nАшуусу бийик бел келет.\nАркары жүрөт куюлуп,\nАдырдын чөбү суюлуп,\nАрыздуу пенде наалыбайт,\nАркары адам тааныбайт.\nБудур-будур жер келет,\nБурулуп өтчү бел келет.\nБугусу жүрөт куюлуп.\n\fБудурдун чөбү суюлуп,\nМуңдуулар көрсө наалыбайт,\nБугусу адам тааныбайт.\nБугунун бутун сыя атып,\nБугуну кууп кетерсиң,\nБугуну куусаң, жетерсиң,\nМуңдуу болгон энеңди\nТемир кандын шаарына\nТентитип коюп кетерсиң,\nАйланайын кулунум,\nАйткан сөзүм унутпа,\nУнутуп коюп сөзүмдү,\nЭки энеңди курутпа!\n«Жылкы, койго жарашкан,\nЖылтырган менен шыбагы,\nШыбагынын түбүндө\nУктап жатат солуктап,\nКайберендин улагы.\nКолот сайын куру эмес,\nЖылып аккан булагы.\nКөк шибери көйкөлөт\nСарымсагы жайкалат.\nАлабата, күүдүрөк,\nТөөнүн жери кең Талас.\nБетеге белден жошулган\nБээнин жери кең Талас.\nЖайлоосу жакын жанында,\nЖөөнүн жери кең Талас,\nЖылтырган, шыбак аралаш.\nКойдун жери кең Талас,\nТамашага ылайык,"
  },
  {
    "id": "240",
    "text": "Жөөнүн жери кең Талас,\nЖылтырган, шыбак аралаш.\nКойдун жери кең Талас,\nТамашага ылайык,\nТойдун жери кең Талас\nТалас өңдүү жер барбы,\nАтпай өңдүү эл барбы?!\nАк көрпөсү булгундай,\nАргымагы дулдулдай,\nБоз торгою булбулдай,\nЧаркы келсе ар адам,\nТаласка барып тургандай.\nКара кыяк жылгындай.\nКара кушу туйгундай,\nКадырын билген Таласка\nКачып барып тургандай.\nБулбулу сайрап таңшыган,\nБулагы агып ташыган,\nБулбулдун үнүн укканда,\nМуңдуу пенде жашыган.\nТоргою сайрайт чөлүндө,\nБакасы чардайт көлүндө,\nАркар, бөкөн, ак кийик,\n\fАралашып чөлүндө\nБулбулу сайрайт талында.\nТөрткүлдүн төмөн жагында\nАлбан түрдүү жер жемиш\nТөрөмдүн тиккен багында,\nАлмасы гүлдөп ачылган,\nЖемиши жерде чачылган.\nЖапан чыккан алма, өрүк,\nТалаада толуп көп жатат.\nАлма менен өрүктү\nАюулар ойноп жеп жатат.\nАйткан сөзүм унутпа,\nАрамдардын колунан\nӨлүп калып курутпа!\n«Кагылайын кулунум,\nБакайдай абам кайда бар?!"
  },
  {
    "id": "241",
    "text": "Арамдардын колунан\nӨлүп калып курутпа!\n«Кагылайын кулунум,\nБакайдай абам кайда бар?!\nБакайдан саа пайда бар!\nАкылы толук, мээси көп,\nАбаңдай жандан айла бар.\nБайдын уулу эр Бакай\nЖакын тууган Манаска,\nБарганда, балам, табарсың,\nБаатыр Бакай Таласта.\nБакайды тапсаң өлбөйсүң,\nЭч жамандык көрбөйсүң.\nАбыке, Көбөш арамдын.\nЗордугуна көнбөйсүң.\nБактысын баштан чайпалтып,\nАк сакалын жайкалтып,\nСыңарым качан келет деп,\nСыпатын бузбай, нарк айтып.\nКүмүш тоодо жаткандыр,\nКүйүткө башы баткандыр.\nСеметей жетим сен үчүн,\nБакайдын шору каткандыр,\nАрамдар кууп салгандыр,\n«Жетимим качан келер» — деп,\nИчи толгон армандыр.\nКүмүш тоонун оюнан,\nКең-Көл-Ата боюнан,\nЭки Кең-Көл чатынан.\nКең Таластын башынан\nАрстан Манас баатырдын\nКүмбөзүнүн кашынан\nБакайга, балам, барарсың,\nБакайды таап аларсың.\nБакайдан назаат кеп угуп,\nБар малыңды аларсың.\nАбыке менен Көбөштү\nАйдап жолго саларсың.\n\f«Муну мындай таштайын,"
  },
  {
    "id": "242",
    "text": "Бар малыңды аларсың.\nАбыке менен Көбөштү\nАйдап жолго саларсың.\n\f«Муну мындай таштайын,\nАтаңдан калган жоо-жарак,\nОшолордон баштайын.\nАтаңдан калган Тайбуурул,\nАны да айтып таштайын.\nАтаңдан калган Буурулду,\nАйтпасам кантип билесиң?\nАлабаш буурул жылкыдан\nКанткенде таанып минесиң?\nКыз Сайкал берген Буурулдун\nКызыгын, чунак, айтайын.\nКыз Сайкалдан Манастын\nАлганын чунак айтайын.\n«Кечээ Текеликтин сеңирде,\nМанас менен Сайкалдын\nТеминишкен жеринде,\nОлжого келген Тайбуурул\nОлуя чалдын элинде,\nКыз Сайкал, Манас касташкан\nБалакеттүү баатыр кыз\nМанас менен басташкан\nСайкалды Манас «алам» деп,\n«Албай кантип калам» — деп,\n«Эрегишкен эр кызды\nСалбар кылып салам» — деп.\nКыз Сайкал менен Манастын\nСайышкан жери — Текелик,\nБолот учтуу Сырнайза,\nМайышкан жери — Текелик.\nБир-бирине боору ачып.\nКайышкан жери — Текелик.\nАкыреттик жар болуп,\nТабышкан жери — Текелик.\nАйтышып сөзгө жыргашып,"
  },
  {
    "id": "243",
    "text": "Кайышкан жери — Текелик.\nАкыреттик жар болуп,\nТабышкан жери — Текелик.\nАйтышып сөзгө жыргашып,\nТаанышкан жери — Текелик.\nБирин бири жеңишпей,\nМанаска намыс дегизбей,\nАкылы артык кыз Сайкал,\nКелишкен жери — Текелик.\n«Чылбырың куру кетет» деп\nТайбуурулду тартууга,\nБеришкен жери — Текелик.\nТайбуурулдун энеси,\nКүмүш куйрук, коён жон,\nАйтылуу буудан оёндон.\nТайкы жал келген, марал баш.\nМындай жылкы жаралбас.\n«Эти көшмөр болсун, — деп, —\nЭрки менен толсун» деп,\nКысыр эмди чагында\n\fКошуп берген энесин.\nКулунунда ээмп, тайда эмген,\nКунан жашта дагы эмген,\nБышты кезде бычтырган,\nЖибектен ноктоо сыздырган,\nСамындатып жуудуруп,\nДарайы менен жыштырган.\nЖалын тарап бөлдүргөн,\nЖалтанбас кылып көндүргөн.\n«Колу колоо болот» деп,\nКолот жерге үйрөткөн.\nАлты кулач ала аркан,\nЖибектен эшип сүйрөткөн.\n«Буту бүдөө болот» деп,\nБуйгаал жерде үйрөткөн.\nЭэр качкы болот деп,\nБугудан чылбыр сүйрөткөн."
  },
  {
    "id": "244",
    "text": "«Буту бүдөө болот» деп,\nБуйгаал жерде үйрөткөн.\nЭэр качкы болот деп,\nБугудан чылбыр сүйрөткөн.\nАчылсын деп аягы,\nАңгекке салып түйүлткөн.\nАркардай колун сайылтып,\nАдырмакка жүгүрткөн.\n«Башы чайкоо болот» деп,\nКайыштан ноктоо каттырган.\nНоктоосуна келтирип,\nБугудан тизгин тактырган.\n«Санаама Буурул толду» деп,\nЗаяпкерге бактырган.\n«Урууда мындай болбойт» деп,\nУрумдун каны жактырган.\nАсемдетип Буурулду,\nАбайы үртүк Жаптырган.\nАк арпа жесе, аш кылган,\nАдырмакка маш кылган.\nБуудайды жесе чайнаган,\nБугудай көзү жайнаган.\nКелишимдүү маңкайган,\nКең соорусу даңкайган,\nАр мүчөсү келишкен,\nКызыл Буурул чаңкайган.\nКөкүлү көркөм жайылган\nӨркөчү бийик, сээри бас,\nӨңкөй буудан биригип,\nАйланайын кулунум,\nТайбуурулга даарыбас.\n«Сөөлөткө минсе жалтылдап,\nОозунан көбүк бураган,\nБута атымдай аң келсе,\nБура тартпай чураган.\nТайкы жал келген чоң Буурул,\nЖарашыктуу сом Буурул.\n\fАркар шыйрак, кулан жал,"
  },
  {
    "id": "245",
    "text": "Бура тартпай чураган.\nТайкы жал келген чоң Буурул,\nЖарашыктуу сом Буурул.\n\fАркар шыйрак, кулан жал,\nАйбандан туубайт мындай мал.\nКулжа моюн, кең соору,\nЭлик жаак, аркар төш,\nБар мүчөсү теп-тегиз,\nБалбылдаган бото көз,\nБоору жазы, сырты түз.\nЖелгенине жел жетпейт,\nЖез темгилдүү Буурулга\nЖер үстүнөн мал жетпес.\nЖото жилик жонгондой,\nЖону бийик коргондой.\nСоорусунун үстүнө\nЖолум үй батып конгондой.\nКар жилиги каккандай,\nКашка тиши капкандай,\nКарчытынын үстүнө\nТөшөк салып жаткандай.\nЖол жүрүшү чапкандай,\nЖүнү тайкы макмалдай.\nЖорголотуп кеткени\nЧоң байгеге чапкандай.\nАзуусун кайра сайгандай,\nАр мүчөсү тайгандай.\nЖал-куйругу жалтылдайт\nАсаба желек жайгандай.\nКара тили бүлөөдөй,\nЖен желгени сүрөөдөй.\nКулактары куйгандай.\nТуу чокусу кумгандай,\nСопол куйрук, сом туяк\nЖел-куюндан туугандай.\nСыпаты башка жылкыдан,\nСыртына тартып суугандай.\nЖоон саны бир кучак,\nЧакмак эти чарадай,"
  },
  {
    "id": "246",
    "text": "Сыпаты башка жылкыдан,\nСыртына тартып суугандай.\nЖоон саны бир кучак,\nЧакмак эти чарадай,\nСынын көргөн таңданып,\nӨтө алчуу эмес карабай.\nЧапса кетет закымдай,\nЧаткаягы колоттой.\nТөрт туягы сом темир,\nСомдоп койгон болоттой.\nСемиргени сүмбөдөй,\nСекиргени бүргөдөй.\nБастырса кетет даңданып,\nБашын чайкап шаңданып,\nКарап калат Бууданды\nКалктын баары таңданып.\nАстыңкы эрдин албайтып,\nҮстүнкү эрдин далбайтып,\n\fТиш чыгарган сай салып,\nАзуусун сайып, аркайткан,\n«Айбандан мындай болбойт» — деп,\nАк сакалдар нарк айткан.\n«Жаралбайт мындай Буурул» — деп,\nЖалпы кыргыз калк айткан.\nАлтымыш асый болгончо,\nАзуусун сөйкөп карыбас,\nАбыке, Көбөш арытса,\nАрамдар такыр жарыбас!\nАйланайын кулунум,\nБактына бүткөн Буурул ат,\nБуурулуңду мингенде,\nКасыңдын көөнү куурулат.\n«Эми атаңдан калган сегиз мүлк,\nЖоо-жарагы тегиз мүлк,\nМүлкүңдүн жайын айтайын.\nПил терисин каптаган,\nСары желим чаптаган,"
  },
  {
    "id": "247",
    "text": "Жоо-жарагы тегиз мүлк,\nМүлкүңдүн жайын айтайын.\nПил терисин каптаган,\nСары желим чаптаган,\nчымын тийсе «чыңк» эткен,\nЧертип койсо «дыңк» эткен,\nКамчы менен чапканда,\nКойчагырдай «зыңк» эткен,\nЖылкы тийип, куш салсаң,\nАтаңдан калган доолбас\nЖакып кандын колунда.\nАлуучу болсоң, мүлк ошол!\n«Түбү кытай кырымы,\nКелтирип чебер жасаган,\nКемтиги жок кылымы,\nСыртын көкжал өгөгөн,\nСыртына күмүш бөлөгөн,\nКароолуна келтирип,\nКалкайтып алтын чөгөргөн,\nСайын салып келтирген,\nАткан жоосун өлтүргөн,\nКундагын сырга сырдаткан,\nКөргөн жанга сындаткан,\n«Тануусу бекем болсун» деп,\nСары алтын зымдан чырматкан.\nБаскан жерде «даңк» эткен,\nМашаадан мурун «тарс» эткен,\nТүтүндөн мурун ок жеткен,\nАжалдан мурун жан кеткен,\nЫраакы, жуук ылгабас,\nБолоттон соккон Аккелте.\nОйноп атса, очогор,\nЧындап атса, замбирек,\nТуруп атса, койчагыр,\nЖакын атса, жазайыл,\n\fАтаңдан калган Аккелте,\nАйтып айтпай не керек,"
  },
  {
    "id": "248",
    "text": "Туруп атса, койчагыр,\nЖакын атса, жазайыл,\n\fАтаңдан калган Аккелте,\nАйтып айтпай не керек,\nАсынып жүрсө Аккелте,\nАйдалынын көркү эле,\nКара башка күн түшсө,\nКалаалуу коргон берк эле,\nКөр Көбөштүн колунда.\nАлуучу болсоң мүлк ошол!\n«Саратанда кыйдырган,\nСалкын жерге жыйдырган,\nТутам жерин кырдаткан,\nТутам жерин сырдаткан,\nКара болот, бөрү тил,\nТийген жерин ырбаткан,\n«Колдон тайып кетет» — деп,\nКош бүлдүргө тактырган\nКол көтөргүс Сырнайза\nКокондун беги жактырган.\nКыйгагын кынап келтирип,\nТарамыш менен каптаган,\nСары желим менен чаптаган,\nСандыргасын келтирип,\nСан кыргызы мактаган\n«Колго жылуу болсун» — деп,\nКой макмал менен каптаган,\nКыйындарга сындаткан,\n«Көзгө сүрдүү болсун» — деп,\nКолоодон шакек чырматкан,\nСапарда тийип пайдасы,\nСан кыргызды жыргаткан,\nКара курчтан тык кылган,\nТыгын өткүр курч кылган\nАтаңдан калган Сырнайза,\nТийген жери чыр найза\nАбыкенин колуңда."
  },
  {
    "id": "249",
    "text": "Тыгын өткүр курч кылган\nАтаңдан калган Сырнайза,\nТийген жери чыр найза\nАбыкенин колуңда.\nАлуучу болсоң, мүлк ошол!\n«Алтымыш ирик таңдатып,\nОрто Кең-Кол жайлатып,\nКелишимдүү семиртип,\nКербендерге айдатып,\nАк була сатып алдырган,\nАколпокко салдырган,\nКелишимдүү бурдурган,\nКелеби менен урдурган,\nОртосуна буланын,\nКоргошун өгөп тундурган,\nАтагы олпок Акчопкут\nАсем менен кылдырган,\nЭнекең кашкөй башында,\nАрууке синдим кашымда,\n\fШырыгына чыдабай,\nКелиндер качкан безилдеп,\nКолдору жадап оюлуп,\n«Каныкей кылды кесир» — деп,\nОйлосом кетпейт эсимден,\nОймоктун баары тешилген,\nКелишимдүү керме каш,\nКелиндин баары жадаган,\nКызыл көйнөк, кымча бел,\nКыздын баары жадаган,\nУруудан чыккан жез оймок,\nУздун баары жадаган,\nКаранын огун кайтарган,\nБарандын огун майтарган,\nБолоттон найза өтпөгөн,\nОлпоктор бого жетпеген\n(Атаң Манас кийгенде,\nКандай адам бет келген!)\nАтандан калган Аголпок\nКөр Көбөштүн колунда."
  },
  {
    "id": "250",
    "text": "(Атаң Манас кийгенде,\nКандай адам бет келген!)\nАтандан калган Аголпок\nКөр Көбөштүн колунда.\nКагылайын кулунум,\nАлуучу болсоң, мүлк ошол!\n«Көмүрүнө чыдабай,\nКөп токойлор жоюлган,\nСугатына чыдабай,\nСуук булак соолгон,\nӨгөөсүнө чыдабай,\nЭлүү шекит ноюган,\nКылып берген устага,\nКырк кулундуу бээ берген,\nАлып келип тартканда,\nБотолуу эчен төө берген,\nБөлөкбайга кылдырган,\nЧапкан жерин сындырган,\nКүмүш менен актаткан,\nКөргөн жанга мактаткан,\nКүркүрөнүп күндө чарк,\nБүлөөсүнө бүлөгөн\nАтаңдан калган Айбалта,\nЭшик өңдүү чоң балта,\nАбыке кулдун колунда.\nО, балам, алуучу болсоң, мүлк ошол!\n«Чагарак алтын сомдогон,\nЧапкан жоосу оңбогон,\nАк албарстан кураган,\nАлты ай бүтүн чыңаган,\nКылымын жакшы келтирип,\nКынга салып кынаган.\n«Кыйбатын берип алам» деп,\nУрумдун каны сураган,\n\f«Жарасы оор болсун» деп,\nСары заарга сугарган,\nПилдин сөөгүн сап кылган,\nСары алтындан кап кылган,\nАк тасмадан ийлетип,"
  },
  {
    "id": "251",
    "text": "Сары заарга сугарган,\nПилдин сөөгүн сап кылган,\nСары алтындан кап кылган,\nАк тасмадан ийлетип,\nБүлдүргөсүн тактырган,\nБалдагын алтын чоң кылган,\nБаарысын тегиз сом кылган,\nШиберге койсо өрт кеткен,\nШилтегени мүрт кеткен,\nТүн ичинде суурса,\nӨрттөй болуп кызарган,\nШилтегенде душманга\nАркан бою узарган,\nАлып келип тартканга\nКырк ботолуу төө берген,\nОн кулундуу бээ берген,\nБалдагы алтын Агалбарс\nКөбөш көрдүн колунда.\nО, балам, алуучу болсоң мүлк ошол!\n«Анжыянды чалдырган,\nАлма кабык алдырган,\nОтуз теке терисин,\nЖыдытып жүнүн алдырган,\nЧоң челекке салдырып,\nМалмасын мыктап кандыргап,\nАшаткысын кандырган,\nМалмага беш ай жаткырган,\n«Ийи өтүп кетет» — деп,\nБашына -туруп бактырган,\n(Муну кылган энеңди\nБаатыр Кошой жактырган),\nАябай тандап боёктон,\nСапсары кылып боеткон,\nТемир кандын Каныкей\nКоймакмал менен ичтеген,\nТиштегени Жезбилек —\nКан Бакайдын келини\nКоно жатып тиштеген,"
  },
  {
    "id": "252",
    "text": "Коймакмал менен ичтеген,\nТиштегени Жезбилек —\nКан Бакайдын келини\nКоно жатып тиштеген,\nЖылан боор бүктүргөн,\nЖымырайтып тиктирген\nЖе кайыганы билинбейт,\nЖе сайылганы билинбейт,\nИйненин өткөн изи жок,\nБычактын тийген мизи жок,\nБагалегин кайырган,\nБасма кылып сайдырган,\nМылтык атса, ок өтпөс.\nОтко салса, чок өтпөс,.\nТартып койсо, чоюлган,\n\fКоё берсе, жыйылган,\n«Кандагай» деп аталган,\nМуну кылган Каныкей\nКан Кошойдон бата алган,\nАтаңдан калган кандагай\nАбыкенин колунда.\nО, балам, алуучу болсоң, мүлк\nошол!\n«Кагылайын кулунум,\nБарганда баарын көрөрсүң,\nАтаңдын көрүп күмбөзүн,\nКөзүңдүн жашын төгөрсүң.\nЧоң атаң Жакып баш болуп,\nАбыке, Көбөш кас болуп,\nЭжелден душман өзүңө,\nБайкабастан жаш 'жетим,\nЖалган сөзгө ынантып,\nКелтирбе зыян өзүңө.\nЭң оболу жолуккун,\nКан Бакайдын өзүнө,\nЭмне десе абакең,\nИшенгин, балам, сөзүнө!\nЭсен барып, кулунум,\nЭсен келгин өзүмө!..».\nКаныкей минтип кеп айтат,"
  },
  {
    "id": "253",
    "text": "Ишенгин, балам, сөзүнө!\nЭсен барып, кулунум,\nЭсен келгин өзүмө!..».\nКаныкей минтип кеп айтат,\nБардыгың толук эп айтат.\n«Касиеттүү Манаска\nТапшырдым, балам» — деп айтат,\nАктулпарды мингизип,\nАк темир соот кийгизип,\nЖолдун баарын жат айтып,\n«Жолун ач» деп бата айтып,\nЖаштыгына баланын\nКөңүлү токсон бөлүнүп,\n«Кандай заман болот» деп,\nКөзүнүн жашы төгүлүп,\nКыйла түркүн ой менен,\nКырк кабырга сөгүлүп,\nМойнунан бекем кучактап,\n«Аман болгун, чунак» — деп,\nЖаш баладай бышактап,\nКоштошкондо Каныкей\nКалаалуу Букар зар ыйлайт,\nКалайыктын баары ыйлайт,\nТаятасы Темир кан\nБукардын мыкты каны ыйлайт,\nУшунча журттун баары ыйлайт,\n«Эр жалгызы шер эле,\nАтактуу Манас баатырдан\nБелек калган эр эле.\n\fАркасында тууган жок,\nӨзү жалгыз неме эле.\nӨлбөй, житпей, бул жетим\nАман жүрсүн деги эле».\nДеп ошентип кол жайып,\nКалаалуу Букар зыркырап,\nКары-жашы чуркурап,\nКаныкей менен Чыйырды\nКатар туруп буркурап,"
  },
  {
    "id": "254",
    "text": "Калаалуу Букар зыркырап,\nКары-жашы чуркурап,\nКаныкей менен Чыйырды\nКатар туруп буркурап,\nБаары бата бергенде,\n«Тулпарды минген турчуу эмес,\nТууганга жетпей тынчуу эмес.\nКош, апаке, берекем!\nМанасты тапкан энекем!\nАйланайын элимден,\nАдашып калган мен экен!».\nДеп, ошентип, Семетей\nБаарчын учкан эмедей,\nАттан ыргып бүгүлүп,\nБардыгына жүгүнүп,\nКош айтышып кол берди,\n«Аман бол Букар эли» деп,\nАктулпарга жол берди!..\nМуну мындай таштайлык,\nСеметейдин элине\nКелгенинен баштайлык.\n\fСЕМЕТЕЙДИН ТАЛАСКА БИРИНЧИ КЕЛИШИ\nБоз мунарык керүүнүн\nБою менен кыдырып,\nСыр-Дайра кечип жол тартып,\nАшуу ашып, таш басып,\nБөөт-бөөт бел көрүп,\nБөксөлүү эчен жер көрүп,\nИчке талдап сыдырып,\nЧыйырчык, Салар — эки суу\nБою менен кыдырып\nАктулпарды чалдырбай.\nЖатып уйку кандырбай,\nЭски Ташкен, Чалдыбар,\nЭңкейип жетим басты эле,\nКазы-Курттун чоң талаа,\nАл талаага келгенде,\nЖер соорусун көрдү эле,\nАдырында аркар бар,"
  },
  {
    "id": "255",
    "text": "Казы-Курттун чоң талаа,\nАл талаага келгенде,\nЖер соорусун көрдү эле,\nАдырында аркар бар,\nТектиринде теке бар.\nАдырдан жылаан сойлогон,\nТүз талаасын карасаң,\nКуйрук, жал жок куландар\nКунан чаап ойногон,\nЭнеси качкан жол менен,\nЭрикпей жетим басты эле.\nТүз, кара чөл, үйгөн кум,\nЧымчып жээр чөбү жок,\n«Чык» этип коёр суусу жок,\nЭэн талаа, күйгөн кум,\nЭрикпей жетим басты эле.\nКайыпчынын Кара-Үңкүр,\nКара-Үңкүргө тартты эле.\nАктулпарды чалдырды,\n\fКайыпчынын үңкүргө\nЖатып уйку кандырды...\nКайран энем Каныкей\nДүнүйөнү чачканда,\nТаластан жөө качканда,\nАйла таппай баткан жер,\nБерен энем Каныкей\nАлты күнгө корголоп,\nЖанды багып жаткан жер.\nКөз жашы тийген жерине,\nКарагат өнүп чайлаган.\nЭнем баскан жерине\nЖийдеси бышып жайнаган.\nБу белгини көргөндө,\nЖетимдин ичи кайнаган.\nАбасы Бакай элтеңдеп,\nЖетимди издеп келген жер.\nАлты аркар, төрт кулжа\nАбасы атып берген жер.\nАзыктын баарын шай кылып,"
  },
  {
    "id": "256",
    "text": "Жетимди издеп келген жер.\nАлты аркар, төрт кулжа\nАбасы атып берген жер.\nАзыктын баарын шай кылып,\nАл кургур, арбагын сыйлап Манастын\nТемир канга тентитип,\nКараканга качырап,\nЭки чанач сүт берип,\nЭки семиз күч берип,\nБоз борук атап кан Бакай\nБелгиге малды сойгон жер.\nЖетимиште Чыйырды\nБаса жатып тойгон 'жер.\nОшол жерге келгенде,\nТынч ала албай чочунуп,\nАт бороюн сыдырып,\nЭнеси келген жол менен,\nЭрикпей жетим кыдырып,\nЭэр белдей белестин\nЭченин катар ашты эле,\nЭчен дөбө, эчен сай\nЭрикпестен басты эле.\nЖээк жолдон сыдырып,\nБөксө менен кыдырып,\nОлуя-Ата келгенде,\nОң кол жагын караса,\nМунарыктуу чоң белес,\nӨзөнчө кайкаң көрүнөт.\nОшол жерди көргөндө,\nКөрүп турган жетимдин\nКөңүлү жаман бөлүнөт.\nЭңкейип көрсө көк чалкак,\n\fТаластын ичи көрүнөт.\nЧыдай албай жетимдин,\nКөзүнүн жашы төгүлөт...\nЖылгындуу Кең-Кол, чоң Талас\nЖер соорусу турбайбы,\nМуну жердеген адам тунбайбы!?\nАдыр-адыр бел экен,"
  },
  {
    "id": "257",
    "text": "Жер соорусу турбайбы,\nМуну жердеген адам тунбайбы!?\nАдыр-адыр бел экен,\nБөлүнгөн эчен төр экен,\nБөлөкчө бейиш жер экен!!\nКең Таластын чоң өзөн\nЖаткан экен чалкайып.\nЭчкиликтин Кара-Зоо,\nКөктү тиреп каркайып,\nАдырдан аркар куюлуп,\nАдырдын чөбү суюлуп,\nБудурдан бугу куюлуп,\nБудурдун чөбү суюлуп,\nТектирден теке камалып,\nТекенин жүнү сабалып,\nКерүүдөн кийик токтотуп,\nТекеси жүздөн топтошуп,\nЖаткан экен кең Талас!\nТоолорунда улары,\nТокоюнда чынары.\nКең Таластын оюна,\nЭчтемесин аябай,\nБерген экен кудайы!\nОролуп чөптөн жүрө албайт\nБугу, марал, улагы.\nЭңкейген жери будурмак —\nҮч-Кошойдун бөксөсү.\nӨлгөнүнчө жазылбайт\nКөрбөгөн жандын өктөсү.\nАдыр- адыр бөлүнөт,\nАлыстан караан көрүнөт.\nАдырга жаңы барганда,\nАр жакка көзүн салганда,\nАдырмактуу белестен\nЭски жүнү булайып,\nКош кулагы чунайып,\nУлуп чыкты Кумайык,\nЖерге салаңдаган тили бар,\nҮч кубулган үнү бар,\nАзуулардан бир бөлөк\nКумайыктын түрү бар."
  },
  {
    "id": "258",
    "text": "Жерге салаңдаган тили бар,\nҮч кубулган үнү бар,\nАзуулардан бир бөлөк\nКумайыктын түрү бар.\nАрстан көргөн эмедей,\nЭлтең этти Семетей.\nПенде даабас сүрү бар,\nАнда-мында улуса,\nКиши укпаган үнү бар.\n\fБөксө менен бөгүлүп,\nБөгүп келди Кумайык.\nКөздүн жашын иргелтип,\nТөгүп келди Кумайык.\nКөрүшкөнү жетимге\nСыйлап келди Кумайык.\nСагынган Манас келгенсип,\nЫйлап келди Кумайык.\nҮч-Кошойду жээктеп,\nКең Таласты тээктеп,\nҮрүп жүргөн кези экен.\nАйтайын десе тили жок,\n«Семетейим келет» деп,\nБилип жүргөн кези экен.\nСуур улап тоюптур,\nТектирдеги текени\nҮйрү менен жоюптур.\nМанастан калган жетимди\nОн эки жыл күйүптүр.\nАбыке, Көбөш арамдан\nАртык кордук көрүптүр.\nСеметейди көргөндө,\nАшкере кудай бергенде,\nКумайыкты караса,\nМойнунда алтын каргы бар,\nКаныкей айткан белги бар...\n«Атамдан калган Кумайык\nАюудан кайра тартпаган,\nЖолборстон мизи кайтпаган,\nТиштегенин бүлдүргөн,\nАгыткан ээсин күлдүргөн."
  },
  {
    "id": "259",
    "text": "Аюудан кайра тартпаган,\nЖолборстон мизи кайтпаган,\nТиштегенин бүлдүргөн,\nАгыткан ээсин күлдүргөн.\nКырааны калкка сынаакы,\nАтамдан калган мурапы», —\nДеп, ошентип, Семетей\nБоз кисе салып мойнуна,\nКумайыкты кучактап\nБашын тыгып койнуна:\n«Айланайын Кумайык,\nТемир кандын шаарына\nТентип кеткен — мен байкуш.\nМанас шерден айрылып,\nТентиреп жүргөн — сен байкуш\nКаракандын шаарына\nКара кылар тууган жок\nКачып кеткен — мен байкуш.\nКан Манастан айрылып,\nКашкулак издеп талаадан,\nКаңгырып калган — сен байкуш\nАтамдан калган — мен карып,\nТалаалап жүргөн — сен карып».\n\fКумайыкты көргөндө\nМанастан калган жетим кул\nМанасты көргөн эмедей,\nКөңүлү кетип бөлүнүп,\nКөзүнүн жашы төгүлүп,\nАтасы Манас тирилип,\nАлдына келген эмедей,\nАңгырап ыйлап кучактап,\nАлек бир болду Семетей.\nКумайык улуйт аңгырап,\nСеметей ыйлайт заңгырап.\nКумайык менен көрүшүп,\nСеметей адамдан бетер өбүшүп\n«Экөөбүз көргөн ызаны"
  },
  {
    "id": "260",
    "text": "Семетей ыйлайт заңгырап.\nКумайык менен көрүшүп,\nСеметей адамдан бетер өбүшүп\n«Экөөбүз көргөн ызаны\nКудайым башка салбасын,\nЭэй, айланайын Кумайык,\nИчиңде кегиң калбасын!».\nДеп, ошентип, Семетей\nКумайыкты жетелеп,\nБарар жагын төтөлөп,\nБарбайып карап турганда,\nКула чолок кайып бээ\nКеле калды жанына.\nЭнеси Каныш айткандай,\nАйтуяк чалып жолуна,\nКумайыкты тойгузду\nКула бээнин канына.\nАндан ары караса,\nЖерине көзү тараза,\nЖашаган айкөл Манасы,\nМына бул экен Таласы.\nАргын, кыргыз ой тартып,\nКонуп жаткан жери экен.\nТаң-тамаша бир кезде\nБолуп жаткан жер экен.\nКара эгинден күрүч көп,\nКалайынан күмүш көп,\nЧабагынан түрлү көп,\nБоз коёндон түлкү көп, —\nЖер мыктысы турбайбы,\nЖердеген адам тунбайбы?!\nУшундай жерин билбесе,\nЖетимди кудай урбайбы?!\nТаластын суусу ташыптыр,\nТаш башынан ашыптыр.\nТүбүнөн ташы калдырап,\nҮстүнөн көбүк жалбырап,\nАңтарылып, сөгүлүп,\nТөө өркөчтөп төгүлүп,\nТөмөн жагын карасаң,"
  },
  {
    "id": "261",
    "text": "Үстүнөн көбүк жалбырап,\nАңтарылып, сөгүлүп,\nТөө өркөчтөп төгүлүп,\nТөмөн жагын карасаң,\n\fЖаткан экен ченем\nТөрт дайрадай көрүнүп.\nАккан суудан кайтпаган,\nАжалдан кылчак тартпаган,\nАтасын тарткан эр Семең\nАктулпарын чуратып,\nЖардын башын уратып,\nЖайнаган сууга кирди эле,\nКолдогону кырк чилтен\nКолтугунан алыптыр.\nКара чаар кабылан\nКапталыңда чамынып,\nЧолок куйрук, көк жалы\nЖандай салып камынып,\nКошо колдоп алыптыр.\nОң жагына караса,\nАй сарала ат минген,\nКыл куйругун чарт түйгөн,\nУзун бойлуу, кең далы,\nАры балбан, ары шер,\nЗорлугу тоонун теңиндей,\nКезиккенди жегидей,\nСары жаргак шым кийген,\nТүпөгү жок найза алган,\nЖалаң кылыч байланган,\nЧекири жок, кой көздүү,\nСепкили жок, ак жүздүү,\nАлтын кемер курчанган,\nАйдай бетин нур чалган,\nКакандан өлгөн Алмамбет\nМанастан калган 'жетимди\n«Ой, бала, мындай тарткын!» — деп,\nЖылоосунан алыптыр.\nСол жагына караса,\nКөк рапыс тон кийген,"
  },
  {
    "id": "262",
    "text": "«Ой, бала, мындай тарткын!» — деп,\nЖылоосунан алыптыр.\nСол жагына караса,\nКөк рапыс тон кийген,\nКөгала сындуу ат минген,\nАч айкырык, куу сүрөөн,\nАлышса, арстандын тиши өтпөгөн,\nЧабышса, кишинин алы жетпеген,\nАстыга салса, ак жолтой,\nАтыша чыкса, сан колдой,\nНайза кармап, топ бузган,\nАлышкан жоодо окко учкан,\nАкбалта кандын баласы,\nКыраандардын сарасы\n«Мындай тарт» деп кыйкырып,\nЧубакем колдоп калыптыр.\nБер жагына караса,\nОрто бойлуу кең далы,\nЖыйырма бирде убагы,\n\fАлтымыштын артыгы,\nКырк чоронун кыйыны,\nТеке жоомарт ат минип,\nТемирдей көпкөк тон кийип,\nЖеткилең белин курчаган,\nЖети түмөн кол келсе,\nЖелбегей кирип кол салган,\nКара болот кыргагы,\nКабылан Манас Сыргагы\n«Иним, бери бастыр!»— деп,\nКалмактан өлгөн эр Сыргак\nБул да сүрөп калыптыр.\nАнын артын караса,\nКарткүрөң өңдүү ат минген\nОк өтпөс тандап тон кийген,\nКылмышы жок жөн жүргөн,\nЖетимиш түркүн тил билген,\nАдамзаттын үндөшү,"
  },
  {
    "id": "263",
    "text": "Ок өтпөс тандап тон кийген,\nКылмышы жок жөн жүргөн,\nЖетимиш түркүн тил билген,\nАдамзаттын үндөшү,\nТаалайлуу Манас көк жалдын\nТалыкпаган тилмечи,\nКара чокко айдаса,\nКалмак тилин билчүүсү,\nКызыл окко айдаса,\nКытай тилин билчүүсү,\nСолоон, Шибе эки уруу,\nАнын тилин билчүүсү,\nКапталынан Ажыбай,\n«Жетим кул, коркпой кечкин, — деп, —\nАман болсоң, кулунум,\nМуратына жеткин!»— деп,\nКарткүрөң менен булкунтуп,\nЭри өлгөндөй жулкунтуп,\nКан Манастын Ажыбай\nАт соорулап алыптыр.\nТаң билбеймин, чын болсо,\nКадимкидей көрүнүп,\nБаатырлардын баарысы\nЖабалактап калыптыр.\nАндан ары караса,\nАккула тулпар ат минип,\nАколпоктой тон кийип,\nМайлаган буудай жүздөнүп,\nКүүгүм туман көздөнүп,\nАстын сала бергенде,\nАжыдаардын түрү бар,\nАркасынан карасаң,\nАлты миң эрдин сүрү бар,\nКүпүлдөгөн үнү бар,\nАйың менен күнүңдүн\nЖарыгынан бүткөндөй,\n\fАй алдында булуттун,\nСалкынынан бүткөндөй,\nАңырайган капчалдын\nАлкымынан бүткөндөй,"
  },
  {
    "id": "264",
    "text": "Ай алдында булуттун,\nСалкынынан бүткөндөй,\nАңырайган капчалдын\nАлкымынан бүткөндөй,\nАлтын менен күмүштүн\nШирөөсүнөн бүткөндөй,\nАсман менен жериңдин\nТирөөсүнөн бүткөндөй,\nКалдайып турган кара жер\nАйкөл Манас көк жалга,\nЖердигинен түткөндөй,\nАтышка кирип баргандай,\nАйбаттанып бакырып,\nМанастап ураан чакырып,\n«Жетилип келген жетимим,\nЖерден колдоп аламын,\nАр качан көзүм саламын».\nДеп, ошентип, шер Манас\nЖаңырыкты салыптыр,\nЖандап жүрүп калыптыр...\nАндан ары караса,\nТүгөнгөн тоонун урчукта,\nДүмпүйүп жаткан тумшукта,\nКара жолдун үстүндө,\nЗаңкайып күмбөз көрүндү.\nАк күмбөздү көргөндө,\nКөңүлү санга бөлүндү,\nКөзүнүн жашы төгүлдү.\nКөзү кетти алактап,\nМууну бошоп шалактап.\nАлтын жаак айбалта,\nУңгусу алтын сай болот,\nАч бөйрөккө таянып:\n«Атакем — менин бейишим,\nАлдымда турат бейитиң.\nОн эки пирге кол берген,\nОйронум, атам, өлдүңбү?!\nОн экиге чыкканда\nОролуп араң келдимби?!"
  },
  {
    "id": "265",
    "text": "Он эки пирге кол берген,\nОйронум, атам, өлдүңбү?!\nОн экиге чыкканда\nОролуп араң келдимби?!\nАк марал айдап уй кылган,\nАлышкан жоону буй кулган,\nАрстаным, атам, өлдүңбү?!\nАлыска тентип чоңойгон,\nАры жок жетим келдимби?!\nЭки суунун куюлуш,\nДайрасындай кан атам!\nЭки тоонун урунуш,\nЗоокасындай кан атам!\nКүмбөзүң сарай коргончо,\nЖалгызын келди өкүрүп,\n\fКүйгүлтүк атам, ойгончу!\nКан Букардын шаарына,\nКачып кетип чоңойгон,\nМендей шордуу бар бекен?!\nИшимди кудай оңдочу,\nКөк жалым — атам, колдочу!\nТаңкы сары жылдыздай,\nКолдош болуп барбадым!\nӨзүңдөн таалим үйрөнүп,\nЖолдош болуп калбадым!\nЖетимдик тартып өлбөдүм,\nЖеткилең жүзүң көрбөдүм!\nЧөптүн башын силкинтип,\nЖелдей бир байкуш бар бекен,\nАтанын жүзүн көрбөгөн\nМендей бир байкуш бар бекен?!\nКабылан атам, өлбөй кал,\nЖалгызың жетим калбай кал!\nАтам Манас бар болуп,\nАктулпар оозун бурбадым,\nӨзүңдүн көзүң өткөндө\nӨксөгөн элдин ичинде"
  },
  {
    "id": "266",
    "text": "Атам Манас бар болуп,\nАктулпар оозун бурбадым,\nӨзүңдүн көзүң өткөндө\nӨксөгөн элдин ичинде\nКызматында турбадым!\nТентип келип күн көргөн,\nМендей шордуу бар бекен?!\nДыдаарын мага көргөзбөй,\nКан атам, ушинтип өлчү Жан\nКабылан эрдин жалгызы,\nКачып жүрөр жөн барбы?!\nКагылайын атаке,\nКошулушуп жатууга\nКолтугуңда көр барбы!»\nДеп, ошентип, Семетей\nАрманын айтып бакырып,\n«Атакелеп» чакырып,\nЫсмайылдын Сырнайза\nАтасынын күмбөзгө\nБосогого урду эле.\nСырнайзаны таянып,\nАтакелеп турду эле.\nБала минтип турганда,\nКайың ыйлап, тал ыйлап,\nКараган жандын баары ыйлап,\nКөңүлү эчен бөлүнүп,\nКүмбөздүн ичи дүңгүрөп,\nЭчен белги көрүнүп,\nКүмбөз ичи күүлөнөт,\nӨзүнөн өзү сүйлөнөт.\nКаныкей жесир кеп айткан:\n«Чындап кудай берерде,\n\fНазарын сага саларда,\nАйтканым жалган болбосо,\nАныктап атаң колдосо,\nКүмбөздүн ичи күңгүрөйт,\nБелгилери дүңгүрөйт.\n«Ошол белги бар болсо,\nАлты арамга бар» деген.\n«Атаңдан калган мүлктөрдү"
  },
  {
    "id": "267",
    "text": "Белгилери дүңгүрөйт.\n«Ошол белги бар болсо,\nАлты арамга бар» деген.\n«Атаңдан калган мүлктөрдү\nКөрүнөө барып ал» деген.\n«Кулунум, ошо белги жок\nболсо,\nАр жакка барбай кайта кел!\nБелги бербей койду, деп —\nБерениң энекеңе айта кел!»\n«Энемдин ошол айтканы\nЖалган эмес, чын экен.\nЫраазымын атама,\nЫракмат айтам апама!».\nДеп, ошентип, Семетей\nбекен?! Андан ары караса,\nЖаңырыктын жар кыя,\nЖалгыз малдын чубама,\nЧубамада сереңдеп,\nЭки жагын элеңдеп,\nКөкчологун камчылап,\nКөзүнүн жашы тамчылап,\nТөө кайтарып телпилдеп,\nКуу сакалы селкилдеп,\nЖүргөн эле эр Бакай\n«Жетимди кудай берсин» — деп.\nЖетиминин келерин\nТөөлөрү чиркин билиптир.\nЖаңырыктын жар кыя,\nЖарыша чаап ойсулдар\nЖапа тырмак кириптир.\nСеметей көздөй зыркырап,\n«Айтайын» десе тили жок,\nБаары бирдей чуркурап.\nАсый тайлак, тай тайлак,\nБаары чуркап тайтаңдап,\nЧуудалары бөлүнүп,\nКөз жаштары төгүлүп,\nТегеректеп буркурап,\nШорго үйүлгөн эмедей,"
  },
  {
    "id": "268",
    "text": "Чуудалары бөлүнүп,\nКөз жаштары төгүлүп,\nТегеректеп буркурап,\nШорго үйүлгөн эмедей,\nЖетимди жыттайт буркурап.\nТөөлөрдүн ары четинде,\nАстында аты арыган,\nӨзү жаман карыган,\nОн эки мүчө, сексен сөөк,\nТоктоно албай дирилдеп,\n\fКөзүнөн шоро тамчылап,\nКөкүрөгү кирилдеп,\nМоюн сөөгү узарып,\nКузгундай көзү кызарып,\nТөө кайтарып кар болуп,\nТөрөнүн уулу чунакты\nБир көрүүгө зар болуп,\nКайран Бакай карыя\nАкылы элге дарыя\nЖал куйруктан айрылган\nКөкчологун теминип,\nКөзүнүн жашы себилип,\n«Бозбуурасы кайда» деп,\nКарап чыкты сереңдеп,\nТөөнүн баарын токмоктоп,\nСабап чыкты элеңдеп.\n«Адыр-адыр жыйылгыр,\nЧымын тийип кырылгыр!\nЖетимимди көргөнсүп,\nТизелери бүгүлүп,\nЖаканы көздөй жүгүрүп,\nБыйыл жаканын чөбүн чалбаган,\nТүзөңдөн сугат албаган,\n«Кайда кетти, далай төө,\nКайда кетти Желмаян?» —\nАй талаада өкүрүп,\nАрам өлмөк экемин.\nКара малга ээ болбой,\nБелде калмак экемин.\nКөөдөнүмдү жашырбай,"
  },
  {
    "id": "269",
    "text": "Арам өлмөк экемин.\nКара малга ээ болбой,\nБелде калмак экемин.\nКөөдөнүмдү жашырбай,\nМен жерде калмак экемин.\nКордукту, Бакай, көрбөй кал,\nМуунум кеткен чагымда\nТөө кайтарып кор болдум,\nМындайды пендесине бербей кал!\nЖе Ала-Тоодой барбайып,\nЖыйнап турган кезимде,\nАнда өлбөй не болдум?!\nКаарыма тийгенди,\nКамап турган кезимде,\nТеминише келгенди,\nСабап турган кезимде,\nКөп кайраттын барында,\nКөк жалым аман чагында,\nМында өлбөй не болдум?!\nЖердин үстүн кырандай\nЧалып турган кезимде,\nКармашканды талкалап,\nАлып турган кезимде, —\nМында өлбөй не болдум?!\n\fЖетимден кабар келбесе,\nКайсыга жүрөм каралап,\nАлты арамга кул болуп,\nАлыста жүрөм сагалап.\nЖетимден күдөр үзүлсө,\nТемтеңдетпей Бакайды,\nТеңизим Манас, ала жат!».\nАл аңгыча болбостон,\nСеметей көзгө көрүндү.\nТааный албай таң болуп,\nКөңүлү нечен бөлүндү.\nБир караса, баланын,\nБозум өңдүү сыягы.\nБир караса, абайлап,\nШер өңдөндү кыябы."
  },
  {
    "id": "270",
    "text": "Бир караса, баланын,\nБозум өңдүү сыягы.\nБир караса, абайлап,\nШер өңдөндү кыябы.\nДагы имерип караса,\nЖерин душман чалгансыйт.\nКайра имерип караса,\nМанас келип калгансыйт.\n«Таптаган бейм бозумду,\nКаныкей байкуш кыраакым?!\nСеметей келип калган бейм,\nМанастан калган мурапым?!\nСеметейби, башкабы?\nТөлгөнү бүгүн салайын,\nОшол жетим чын келсе,\nЭрдигин сынап алайын!\nТартты бекен Манасты,\nШердигин сынап алайын!».\nДеп ошондо шер Бакай,\nТүбү менен теректи\nЖерден жулуп алганы,\nАйкырыгы баш жарып,\nКачырып кирип барганы...\nАнда Семен солк этпей,\nАтасындай зоңкоюп,\nТизгин тартып шукшура,\nКүлүмсүрөп болпоюп,\nСаламын айта салганы...\nАнда Бакай кеп айтат,\nАбай менен бек айтат:\n«Балам, урааның ким, дайның ким?\nУругуң ким, айлың ким?\nКай уруктан болосуң?\nТил билбеген индис бар,\nОн эки уруу кыргыз бар.\nБалам, кай уруктан болосуң?\nТукумуң ким, дайның ким?\nБалам, туура чыккан айлың ким?"
  },
  {
    "id": "271",
    "text": "Балам, кай уруктан болосуң?\nТукумуң ким, дайның ким?\nБалам, туура чыккан айлың ким?\nБалам, киндигиң кескен жериң ким?\n\fБалам, өнүп-өскөн элиң ким?\nАтың чарчап ыргайдай,\nӨзүң чарчап торгойдой,\nАлыстан келген баламсың.\nБалам, кайда барасың?\nЖатуучу элем жабыркап,\nЖалгыз адам көрбөстөн.\nАлды каткан Бакайдын\nКөргөн күнү курусун!\nКөп жашадым өлбөстөн,\nТуш-тушуңдан караймын,\n«Туйгунбу» деп самаймын.\nТуйгун куштай сының бар,\nТуйгунум болор ыгың бар.\nАйланайын чырагым,\nАйтып берер чының бар!\nЖан-жаныңдан караймын,\n«Жаркыным» деп санаймын.\nЖагалмай куштай сының бар.,\nЖаркыным болор ыгың бар,\nЖабыр көргөн Бакайга\nЖашырбай айтар чының бар!\nКөзүңдү көрсөм кулунум,\nКөтөрүлөт жүрөгүм.\nКөз көргүс кеткен туйгунду\nКөксөп тилеп жүрүмүн.\nТентип кеткен жалгызым,\nОн эки жашка толду эле,\nАтасын тарткан эр болсо,\nКелер кези болду эле.\nОкшотуп турам көзүңдөн\nОозуңдан чыккан сөзүңдөн.\nСекетиң кетип калайын,"
  },
  {
    "id": "272",
    "text": "Келер кези болду эле.\nОкшотуп турам көзүңдөн\nОозуңдан чыккан сөзүңдөн.\nСекетиң кетип калайын,\nСеметей чыкпайт эсимден.\n«Семетей эмей кимсиң» деп,\nШектенип турам өзүңдөн.\nКарылыгым айнытып,\nКара көзүм кал баскан,\nАк сакалым чаң баскан.\nАйтып бергин чыныңды!\nМаңдайыңа карасам,\nЫрыскың толуп төгүлөт,\nБар тулкуна карасам,\nЧын Манастай көрүнөт!\nСени көрүп, көңүлүм,\nСан санаага бөлүнөт.\nЖакамдагы кундузум,\nМаңдайдагы жылдызым!\nСеметей анык сен болсоң!\n«Серкебиз качан келет» деп,\n\fСерептеп жүрөт кыргызың.\nКөгөргөнүм көргөнбү,\nКөксөп кылган дубамды,\nАйтып берсең чыныңды,\nБалам, кандырасың кыбамды!»\nБозчологун камчылап,\nСакалдан жашы тамчылап,\nБотодой үнү басылбай,\nБоздоп турду эр Бакай.\nБолуп өткөн күндөрүн\nКозгоп турду эр Бакай.\nБакайдан бул сөз чыкканда,\nБакырган үнүн укканда,\nЭр Семетей кеп салды,\nКеп салганда деп салды:\n«Кара көзүң кал басып,\nКакшап жүрсөң мен үчүн,\nАк сакалың чаң басып,"
  },
  {
    "id": "273",
    "text": "Кеп салганда деп салды:\n«Кара көзүң кал басып,\nКакшап жүрсөң мен үчүн,\nАк сакалың чаң басып,\nАзап тартсаң эл үчүн,\nАйланайын абаке,\nМен арзып келдим эл үчүн.\nАбакем Бакай, сен үчүн,\nАкшумкардай айланып,\nАкыры келдим жер үчүн.\nЖетим кетип, жетилип,\nКайрылып келдим калкыма.\nКара жаным өлбөсө,\nЖетермин аба, баркыңа!\nЧын Семетей өзүммүн, —\nЧырагың келди кашыңа!\nЧындап жаным кашайды,\nКагылайын абаке,\nКөзүңдөн аккан жашыңа!».\nБаладан бул сөз чыкканда,\nБаатыр Бакай укканда,\nАңгемеси арбыды,\nБозбуудандан каргыды.\nКучактап алып көрүшүп,\nКоргошундай эришип,\nАябай төгүп калтырбай,\nАрманын айтты эр Бакай.\nШер Манастан айрылып,\nКалганын айтты эр Бакай:\n«Баатырдан калган белегим,\nМанастан калган өбөгүм.\nКагылайын чырагым,\nМанастан калган туягым!\nЭэрчитип сени эр кылган,\nЭр уулу менен тең кылган,\nӨөдө кылар өбөгүң,\n\fӨлөрүмдө жөлөгүм!\nЖалгызымды калкалап,\nБукарга качкан аркалап,\nУргаачынын узу эле,"
  },
  {
    "id": "274",
    "text": "Өлөрүмдө жөлөгүм!\nЖалгызымды калкалап,\nБукарга качкан аркалап,\nУргаачынын узу эле,\nКаныкей эсен бар бекен?\nЧыңырып кеткен Чыйырды-\nКарганда көргөн кыйынды,\nМанасты тууган байбиче,\nЧоң энең эсен бар бекен?\nЖакамда кымбат кундузум,\nТөбөмдө чолпон жылдызым!\nАтпай кыргыз калкыңа\nКалка болор жалгызым!\nСеметей сенин жашыңдан\nТолуп жатат арманым.\nТемир кандын шаарына\nТентип кеткен сен болдуң.\nТеңдигимден айрылып,\nТелмирген Бакай мен болдум.\nАйланайын кулунум,\nАрбак урган алты арам\nАйырды мени элимден.\nНары-бери өткөндө,\nСөөгүмөн сөзүн өткөрүп,\nАрамдар басат белимден.\nАрмандуу Бакай кантейин,\nАжырап калдым жеримден.\nМанастан мурун мен өлбөй,\nЖе Алмамбет менен тең өлбөй,\nЧубактан мурун мен өлбөй,\nЖе Сыргак менен тең өлбөй!\nКече Кангайга каршы барганда,\nКан Коңурбай Манаска\nАк найзасын малганда,\nМанаска ажал жеткенде,\nБакайдан дөөлөт кеткенде,\nАккула окко учканда,\nАлмамбет шейит көчкөндө,"
  },
  {
    "id": "275",
    "text": "Манаска ажал жеткенде,\nБакайдан дөөлөт кеткенде,\nАккула окко учканда,\nАлмамбет шейит көчкөндө,\nОшондо өлбөй не болдум?!\nСеметей балам угуп тур,\nСекин айтар кебим бар.\nСекетин кетип калайын,\nКебимди угар эбиң бар!\nЧоң атаң менен эки агаң,\nАман-эсен дагы эле.\nЧоң Манастын тушунда\nДаркан өскөн жан эле.\nАрага адам жибербей\nҮстүнө баса баралы,\nӨң көргөндө жүз таят\n\fӨзүнөн кабар алалы!\nКан Жакып болсо, арыган,\nБашкача пейли тарыган.\nПейли кара түгөңгүр,\nИттен жаман алжыган.\nКөбөш болсо, көр эле,\nКөр турсун, кара жер эле.\nКөр Көбөштүн өзүнөн\nЖакшылык күтпө дегеле!\nАбыкеде айып жок,\nАкылга дыйкан неме эле.\nАйткан тилди алар дейм,\nАбыке жөнгө салар дейм».\nДеп, ошентип, эр Бакай\nСеметейди ээрчитип,\nЭми жолду баштады.\nБакайдан назаат кеп угуп,\nБаатыр Семең шашпады,\nЖолго түшүп каргытып,\nЖол жүрүшүн арбытып,\nЖакып кандын айлына\nЖакын калган кезинде\nЖайды билген Бакайдын\nЖана бир сөз эсинде:"
  },
  {
    "id": "276",
    "text": "Жакып кандын айлына\nЖакын калган кезинде\nЖайды билген Бакайдын\nЖана бир сөз эсинде:\n«Кагылайын каралдым!\nМен Жакыпка барайын,\nБарып кабар салайын!\nДолу чалды дүрбөтүп,\nСүйүнчү берсе дөдөйдөн\nСүйгөнүмдү алайын!\nСүйүнбөсө ит чиркин\nСөзүнөн чалгын чалайын!\nАста-секин аяңдап,\nАркамдан жете келерсиң,\nБалакетиң алайын!».\nДеп, ошентип эр Бакай,\nБозчологун аргытып,\nАярлыгын арбытып,\nЖетип барса Жакыпка,\nОлтуруптур сербейип,\nМалакайы башында,\nБакдөөлөтү кашында.\nБакай барды чартылдап,\nБаштагыдай шартылдап:\n«Сүйүнчү, Жакып, сүйүнчү,\nДушманга болсун күйүнчү!\nСүйүнчү, Жакып каным-ай,\nСүйүнө турган чагың-ай!\nТентип кеткен чырагың,\nСеметей келди, көрүңөр!\n\fЖакып менен Бакдөөлөт\nСүйүнө турган кезиңер!\nСүйүнчүмдү бергиле!\nКаным менен канышам\nСүйөрүн келди көргүлө!».\nБакай айтып турганда,\nУшул сөздү, урганда,\nЖакып кан калды ойлонуп,\nТескери карап толгонуп,\nКанча түрлүү ойлонуп,\nКара каска жойлонуп,"
  },
  {
    "id": "277",
    "text": "Жакып кан калды ойлонуп,\nТескери карап толгонуп,\nКанча түрлүү ойлонуп,\nКара каска жойлонуп,\nКарсылдап Жакып күлгөнсүп,\nКан Бакайды сүйгөнсүп:\n«Болсун, Бакай, болсунчу!\nБаламды бачым алып кел,\nКөрүп көзүм тойсунчу!\nМындан кийин дос, душман\nАйткан сөзүн койсунчу!\nБачым, Бакай, барып кел,\nБаламды азыр алып кел!\nСүйгөн балам келиптир,\nТилекти кудай бериптир!».\nДеп, ошентип, кан Жакып\nЭр Бакайды жөнөтүп,\nЭми кайта кеп салды\nКеп салганда деп салды:\n«Чоң, байбичем Бакдөөлөт,\nЖойпуланган чубут кул,\nКеттиби алыс байбиче?\nБакай кетсе сөзүмдү ук,\nКеп айтайын билгизе.\nСездирбестен тымызын,\nСеметей келип калыптыр,\nБашынан бузук, ит Бакай,\nБаланы колго алыптыр.\n«Балаң келди» дегенсип,\nМага кабар салыптыр.\nБул кара тумшук жайрагыр,\nКаныкейден кеп укту.\n«Кан Жакыптын тукуму\nЖакшылык кылбайт» — деп укту.\nТуубай жатып туйлаган,\nТуурга конбой талпынган,\nЧаппай жоону коркуткан,\nКечпей сууну толкуткан,"
  },
  {
    "id": "278",
    "text": "Туубай жатып туйлаган,\nТуурга конбой талпынган,\nЧаппай жоону коркуткан,\nКечпей сууну толкуткан,\nБул узабагыр өлбөсө,\nУят кылат балдарды.\nКолу жетсе кор кылат,\nКан Жакыптай чалдарды.\nУшул сөздү билбеген,\n\fУшул кезде жан барбы?\nӨжөр жетим соо турбайт,\nӨчөшкөнүн соо кылбайт.\nӨлмөйүнчө тынбайт го?\nАбыке менен Көбөшкө\nЭч жакшылык кылбайт го?\nТилимди алгын, байбиче,\nТийгизип айттым билгиче.\nЖаш жайрагыр жетилген,\nЖакшылык келбейт жетимден.\nБура салган бузуктун\nЖоготкомун далайын.\nТаза аарчыган пыяздай,\nТукумун үзүп салайын!..\nӨзүм ичкен идишке\nБакайга шербет-суу бергин!\nАракка чылап аябай,\nСеметейге уу бергин!..\nШербетке Бакай дууласын,\nЗаар ичип, жетим ууласын!\n«Байбичем, бачым тургун, — дейт, —\nУшул ишти кылгын, — дейт, —\nБакай кайтып келгинче,\nДаяр кылып тургун дейт!..».\nЖакыптан бул сөз чыкканда,\nБакдөөлөт муну укканда:\n«Жеткир чал, түпкө жетерсиң,\nАлдына салып балдарды"
  },
  {
    "id": "279",
    "text": "Бакдөөлөт муну укканда:\n«Жеткир чал, түпкө жетерсиң,\nАлдына салып балдарды\nАйдаган бойдон кетерсиң!\nӨз балаңды өлтүрсөң,\nӨжөрдө сендей жан болбойт!\nКелгенди кетип жоготсоң,\nКесепет, сендей чал болбойт!\nУуңду Жакып, чылабайм,\nЧыласаң өзүң чылагын,\nЧылаганга чыдабайм!\nЖаңы өспүрүм жандарга,\nКесириң тиет балдарга.\nКабарың кетет кандарга,\nКанча түрдүү жандарга!\nКарыган кезде соо өлбөй,\nКаргашаң тиет балдарга!\nУшак сөзүң угулат,\nӨзүң теңдүү чалдарга!\nБул сөзүңдү койгун!» — деп,\nБакдөөлөт айтып турганда.\nКылычын кындан сууруп,\nБакдөөлөттү кууруп,\nЖакып турду калтылдап,\nБакдөөлөткө барпылдап:\n\f«Азыр сени соёюн,\nСоюп таштап коёюн!\nСенден өчүм аламын,\nКөөнүмдү жайлап каламын,\nӨлтүрөм сени арам, — деп, —\nКара тумшук кан кускур,\nКачан менин балам?» — деп,\nКылычын алып колуна,\nОолугуп Жакып турганда,\nЧыдай албай Бакдөөлөт,\nЧыркырап ууну чылады.\n«Чыны менен баланын\nЧырпыктай бою сынабы?»"
  },
  {
    "id": "280",
    "text": "Чыдай албай Бакдөөлөт,\nЧыркырап ууну чылады.\n«Чыны менен баланын\nЧырпыктай бою сынабы?»\nДеп, ошентип, Бакдөөлөт,\nНе кыларын биле албай,\nБакырып барып сулады...\nАл аңгыча болбостон,\nСеметей менен кан Бакай\nКирип келди «салам!» — деп.\nКиреринде кан Бакай:\n«Атаңа сунбай ичпегин,\nКөзүмдүн нуру, садага,\nБергенин байка, балам!»— деп,\nТапшырып койду балага.\nСеметейди көргөндө,\nБакдөөлөт менен Жакып кан\nБасып калды «балам» деп.\n«Балам келип калат, — деп\nБар беле менин санаам?» — деп.\n«Жашында сүйбөй калганга\nАрмандуумун» — деп баштап,\nКаныкейге жүк таштап,\nКайгыргансып кеп баштап,\n«Эрмегим, жалгыз Семетей,\nЭнең жайсыз киши эле.\nЖетимчем сени сүйдүрбөй,\nЧебер-чендүү күйдүрбөй,\nАрстаным Манас өлгөн соң,\nЧыйырды эстен адашты.\nКаныкейге кошулуп,\nЧындап бетбак жанашты.\nКачып кетти тил албай,\nТаштап коюп Таласты.\nКайсы бирин айтайын!\nКөрдүм балам көзүңдү,\nАгаларың сагынып,\nТосуп жүрөт өзүндү1"
  },
  {
    "id": "281",
    "text": "Кайсы бирин айтайын!\nКөрдүм балам көзүңдү,\nАгаларың сагынып,\nТосуп жүрөт өзүндү1\nКелдиң балам, болду эми!\nКеткеним келип, конду эми!\nТуйгунум келдиң болду эми!\n\fАтаңдан калган туурга\nАсылым туйгун конуучу,\nСоолгон көлүм мелтилдеп,\nКалыбындай толуучу!\nАтасы Манас жашынан\nАчкыл жандуу болуучу.\nО, байбиче Бакдөөлөт!\nАрак, шербет куйсаңчы,\nСуусап келген балама\nБачым куюп сунсаңчы!\nАдеп менен турсаңчы,\nБакайым келди барбайып,\nАянбай кызмат кылсаңчы!\nӨзүм иччү шербеттен\nЭр Бакайга сунсаңчы!\nМен өлсөм Бакай сени алат,\nКөзүң менен көрсөңчү!\nБакайдан башка эриң жок,\nТапшыра турган жерим жок.\nБайкап жүргүн Бакдөөлөт,\nБакдөөлөтүм тура кой,\nБакайга шербет куя кой!\nБаркыңды билчү кайниңе\nБасып келип суна кой!».\nКумурадан Бакдөөлөт\nКуюп сунду шербетти.\nОйлонуп Бакай ар кепти,\nИчип алды унчукпай,\nКолуна тийген шербетти.\nАлтын ооз каркыттан\nУуну койду балага.\nСеметей алып колуна:"
  },
  {
    "id": "282",
    "text": "Колуна тийген шербетти.\nАлтын ооз каркыттан\nУуну койду балага.\nСеметей алып колуна:\n«Атага кызмат кылбастан,\nАдаштым ата, жолуман.\nАрбагың улуу чоң атам,\nИчип кой менин колуман!\nСизден мурун идишти\nКолума кантип алайын,\nИчип бер, ата батаңды!\nТилегиме үйүңдөн\nЖеткендей болуп калайын!».\nДеп, ошентип, Семетей\nТура калып сунганда,\nЖакып кан шашып жалдырап,\nСөз баштады балдырап:\n«Кулунум, уккун чынымды,\nАйтайын бардык сырымды:\nКечээ балам Манас өткөндө,\nБашыма балаа 'жеткенде,\nЭлден ушак кеп угуп,\n\fКеп укканда эп угуп,\n«Бакдөөлөт менен Жакып кан\nКудайдан коркпойт» — деп угуп,\nКөңкү журттун баарынан\nКөңүлдөн калгыс кеп угуп,\n«Манасты Жакып ойлобойт,\nКөөп кетти» деп угуп,\n«Бакдөөлөт менен Жакып кан\nАрак ичип жүрөт, — деп, —\nЖашка толгон кезинде\nАракка тоюп күлөт» — деп,\nОшондон бери ант кылып,\nТаштап койгом аракты.\nАйланайын кулунум,\nКарылар ичет шарапты,\nБул сыяктуу ичкилик"
  },
  {
    "id": "283",
    "text": "Таштап койгом аракты.\nАйланайын кулунум,\nКарылар ичет шарапты,\nБул сыяктуу ичкилик\nБиздей чалга тамакпы?\nКара сакал ак болуп,\nКайта турган чак болуп,\nСакалымдын агында,\nСапар кетер чагымда,\nМурутумдун агында\nБузулбай кетер чагымда,\nКыстаба балам, «ичкин» деп,\nКыямат кетер табымда.\nКызыл чоктуу дозокту\nАралап өтөр чагымда.\nИчпеймин арак ашыңды,\nТиледим, балам, жашынды!\nМанастан калган бир жалгыз,\nКөрсөттү кудай башыңды.\nТаттырба даамын мунуңдун,\nкой, сүйгөн кулунум!».\nЖакып кан ичпей койгон соң,\nМанастын уулу эр Семең,\nБасалгалуу эр немең\n«Атам-энем татпаган,\nАрагын кантип ичемин?\nАтамдан мурда кол салып,\nТамагын кантип ичемин?\nАрак ичпес атамдын\nАлдында арак ичпейин!», —\nДеп, ошентип Семетей,\nЖорукту башка баштады.\nИт аякка толтуруп,\nАракты куюп таштады.\nМаңгыт-даңгыт иттери,\nЖыттаганда кулады.\nАна-мына дегиче,\nЖансыз болуп сулады...\n\fЖашырган иши чыккан соң,\nЖакып калды алдырап,"
  },
  {
    "id": "284",
    "text": "Ана-мына дегиче,\nЖансыз болуп сулады...\n\fЖашырган иши чыккан соң,\nЖакып калды алдырап,\nЭч ылаажы таба албай,\nЭки көзү жалдырап.\nОшол кезде Семетей,\nБакдөөлөткө кеп айтты,\nКеп айтканда эп айтты:\n«Атамдан калган мүлкүмдү\nАлып бергин!» — деп айтты...\nБакдөөлөткө алдырып,\nБаданасын бөктөрүп,\nАкдобулун байланып,\nАйтып сөзүн өткөрүп,\nАкдобул менен Аколпок\nАзыр тийип колуна,\nАбыке менен Көбөштүн\nЭми түштү жолуна...\nЭми Бакай кеп айтат,\nКеп айтканда деп айтат:\n«Сабыры бар кишиге\nСамаган калбайт кабылбай.\nАрапчы шайтан азгырса,\nАдам калбайт жанылбай.\nЖаңылып калган Жакыпка\nКетелик балам, таарынбай!\nИттигин көрчү Жакыптын,\nИчинен кири арылбай,\nЖүрөгүнө муз катып,\nЖүрүптүр сени сагынбай.\nТуугандан чыккан душманга\nТуйгузбай баса баруучу,\nАйланайын кулунум,\nАныктап сырын алуучу.\nАйыл-апа баарынан\nАябай сөзгө кануучу.\nМен кан Көбөшкө барайын,\nАйлынан чалгын чалайын!\nМен Абыкеге барайын,"
  },
  {
    "id": "285",
    "text": "Аябай сөзгө кануучу.\nМен кан Көбөшкө барайын,\nАйлынан чалгын чалайын!\nМен Абыкеге барайын,\nКалкынан чалгын чалайын!\nКалкынан кабар кеп угуп,\nАбыдан сөзгө канайын!\nАяна турган жөнүм жок,\nАлдына өзүм барайын!\nАрамдардын өзүнөн\nАныктап кабар алайын!\nАркамдан түшүп аяндап,\nАкмалап келгин кулунум!».\nОшентип айтып кан Бакай,\nАк сакалын жайкалтып,\nБозчологун чайпалтып,\n\fКөөлдөгөн Көбөшкө\nКирип келди салт айтып.\n«Оо, баатыр Көбөш, бегим, ук,\nКерилген Талас, жерим, ук,\nКарган курдаш, теңим, ук!\nАжардуу туулган шер келди,\nКас, душманга күйүнчү,\nСенделип кеткен Семетей,\nСергегим келди, сүйүнчү!..\nКаркылдаган кан Көбөш,\nКанатың келди тосуп ал!\nКайгырып кеткен иниңди\nКадырлап элге кошуп ал!\nСүйүнчү, журтум, сүйүнчү!\nӨлгөн Манас тирилди,\nӨлүп кеткен арстандын\nӨлбөгөнү билинди!..».\nБул сөздү Бакай салганда,\nКөөлдөгөн көр Көбөш\nАчуусу келип, чыр салды.\nКубанып келген Бакайды\nКол бакан менен бир салды."
  },
  {
    "id": "286",
    "text": "Көөлдөгөн көр Көбөш\nАчуусу келип, чыр салды.\nКубанып келген Бакайды\nКол бакан менен бир салды.\nКан Бакайдан ал кетти,\nБашынан кочкул кан кетти.\n«Эми жаным калбайт» деп,\nАбыкеден жан кетти.\nКырк чоро чуркап барышып,\nКөбөштү кармай алышып,\n«Кечиргин аба, кечир! — деп,\nБакайдын башын таңышып,\nКарылары Көбөштү\nТилдеп жатат жабышып.\nКарап турган калың эл\nКиши өлгөндөй чуркурап,\n«Семетей келип калды» — деп,\nКубанып ыйлап, буркурап,\nБир-бирине айтышып,\n«Мен сүйүнчү алам» — деп,\nАйылга чаап кайтышып,\nСүйүнчүгө ат алып,\nЖыргаганы андан көп.\n«Элдин ээси келди» — деп,\nЫрдаганы андан көп.\nТүпөктүү найза колго алып,\n«Семетейди тосом» — деп,\nЫргаганы андан көп.\nТебетейин колго алып,\n«Жүр, Семетей келди» — деп,\nБирин-бири чакырып,\nБулгаганы андан көп.\n\fКубангандан бир жерде,\nТурбаганы андан көп...\nОшондо курган Абыке,\nКан Бакайга какшады.\n«Эми жаным калбайт» — деп,\nАбыке сөзүн баштады:"
  },
  {
    "id": "287",
    "text": "Ошондо курган Абыке,\nКан Бакайга какшады.\n«Эми жаным калбайт» — деп,\nАбыке сөзүн баштады:\n«Арбак урган Көбөштү\nАнык кудай алды го?!\nАрмандуу дүйнө кантейин,\nИш бузулуп калды го?!\nАбаке Бакай, сабыр кыл,\nАзапка мени салды го?!\nБаш айрылса, жабылуу\nБөрк ичинде калса экен!\nКополдордон кол сынса,\nЖең ичинде болсо экен!\nТумшугу жок Көбөштү\nТуйгун иним соёт го?!\nШегин билсе, соо койбой,\nКак эле көзүн оёт го?!\nАбаке Бакай, арзымды ук,\nИчимде толгон дартымды ук!\nЖетимим келсе, жетилип,\nСүйүнбөй кантип коёмун?!\nКетип калган бир жалгыз,\nКелип турса оёнум!\nСүйүнчүлөп келдиңиз,\nСүйүнчү кабар бердиңиз.\nСүйүнүчкө келген абамдын\nБашын жарса талкалап,\nБасып жүрсө чалкалап,\n«Абыке мындан таза» деп,\nКим калат мени калкалап?\nАрманым катуу, дартым зор,\nКөбөштөн күйүп, болдум кор!\nЭнелеш болуп калганым —\nМаңдайымда калын шор!\nКүйгөнүмдү тыңдаңыз,\nКүнөөмдү, аба, ылгаңыз!\nЖазык барбы өзүмдө?"
  },
  {
    "id": "288",
    "text": "Маңдайымда калын шор!\nКүйгөнүмдү тыңдаңыз,\nКүнөөмдү, аба, ылгаңыз!\nЖазык барбы өзүмдө?\nЖакшылап, аба, сындаңыз!\nЖетимчем келсе, жетилип,\nКөтөрүп аттан алайын,\nМанастан калган эл-журтун\nӨз колуна салайын!\nКаныкей анык айтыптыр,\nИт Көбөштү «арам» деп,\nБилесиң аба сырымды,\nМени да жүргүн «балам!» — деп.\n\fАбыке минтип турганда,\nУшул сөздү урганда,\nБакай турду октолуп,\nБаш көтөрүп козголуп,\nКейиген менен иши жок,\nКебин айтты токтолуп:\n«Аганы ини уруучу,\nУрган ини куруучу,\nМындай-мындай иштерге\nБакайың сабыр кылуучу.\nБакайдын жайын билбейсиң,\nМен кечтим иттин күнөөсүн.\nКамынып тургун Абыке,\nКазыр алып келейин\nАтпайдын сүйгөн бүлөсүн!».\nДеп, ошентип, эр Бакай\nАк сакалы жаркылдап,\nБозбууданы шартылдап,\nЖетип келсе Семеңе,\nЭригип турган кези экен,\n«Көп олтуруп калды» деп,\nТеригип турган кези экен.\n«Арамдар кордук кылды, — деп...\nАбамдын шагы сынды» — деп,\nКара жаны кашайып,"
  },
  {
    "id": "289",
    "text": "«Арамдар кордук кылды, — деп...\nАбамдын шагы сынды» — деп,\nКара жаны кашайып,\nКарап турган кези экен.\n«Кандай жорук болду» деп,\nСанап турган кези экен.\nБилдирбестен кан Бакай:\n«Элиң келди балам, — дейт, —\nЭлиңе бергин салам!» дейт.\nАбыкеге жеткирип,\n«Мына бул сенин агаң» дейт.\nТосуп турган Абыке\nАмандык-соолук сурашып,\nАйтып сөзүн өткөрдү:\n«Чымчыктай кезде айрылган,\nЧырагым, аман келдиңби?\nЧырпыктан өсүп жетилген,\nЧынарым, аман келдиңби?\nТуйгундан калган туурунда,\nТынарым, аман келдиңби?\nМанастан калган бактыма,\nМурадым, аман келдиңби?\nЭркектей таап кеңешип,\nЭптеп багып, энесин,\nЖай кылып Букар калаасын,\nЖакшылап багып баласын,\nКалтырып кеткен Таласын,\nЭли-жерин сагынган,\n\fЖеңем аман жүрөбү?\nЖерине «жетип өлсөм, — деп, —\nТуугандан турпак көрсөм» — деп,\nМеңкээрип калган Чыйырды —\nЭнем аман жүрөбү?\nКарып калган чагында,\nКалкын сурап тагында,\nТемир кан аман жүрөбү?\nБайбичеси Темирдин"
  },
  {
    "id": "290",
    "text": "Карып калган чагында,\nКалкын сурап тагында,\nТемир кан аман жүрөбү?\nБайбичеси Темирдин\nБарпыжан аман жүрөбү?\nКан Темирдин баласы —\nКан кудам аман жүрөбү?\nБукарга тентип кеткениң —\nКөр Көбөштүн чатагы.\nКантейин иним, арман күч,\nЖаман болду атагы.\nКара жолтой Көбөштүн\nКастыгы мага артылды.\n«Абыке мындан акпы» деп,\nКарасы бетке таргылды.\nАйланайын, чырагым,\nКандай айла кыламын?\nАзыраак айтып өтөйүн,\nИчимдеги дартымды.\nКыянаттуу ит үчүн\nКимге айтайын арзымды?\nКара жолтой ит чиркин,\nКан болуп алды серейип,\nКандыгына мас болуп,\nСемирип алды чердейип,\nМенден улуу түгөңгүр,\nАйтсам албайт тилимди.\nКагылайын Семетей,\nКаран кылды күнүмдү!\nКечээ арстан Манас өткөндө,\nБашыма балаа жеткенде,\nКалың кыргыз калкыңдан\nКасиет-куту кеткенде,\nИттигин көрчү Көбөштүн,\nКаныкей менен касташты.\nУят менен иши жок,\nУргаачы менен басташты.\nҮч айга бүтүн толтурбай,\nӨлүккө карап олтурбай,\nБеш айга бүтүн толтурбай,"
  },
  {
    "id": "291",
    "text": "Ургаачы менен басташты.\nҮч айга бүтүн толтурбай,\nӨлүккө карап олтурбай,\nБеш айга бүтүн толтурбай,\nБелгиге карап олтурбай,\nАшы-жытын бердирбей,\nАсага адам келтирбей,\nАрмандуу дүйнө кантейин,\nЧенем-чендүү өлтүрбөй,\n\fАстыртан айтып кеп коюп,\n«Аламын сени» деп коюп,\n«Акылай» деген энеңди,\nАлып койду ит чиркин.\nУчаан теңиз уятты\nСалып койду ит чиркин.\n«Албаймын» десем болбостон,\nАкмак Көбөш оңбостон,\n«Актанды» деп ойлобо,\nАкмактыгын койбостон,\nАдам уккус кеп айтып,\n«Абыкеге Канышты\nАлып берем» деп айтып,\nАябай чырды баштады.\nКаныкей «тийбейм» деген соң,\nМанастын айлын көр агаң\nБүлдүрүп чаап таштады.\nБалтырдан дөбөт капканда,\nДөбөттү кудай атканда,\nБалакет баскан ит Көбөш\nМанастын айлын чапканда,\nКөбөштүн салган чырында,\nКабары кетти кылымга,\nКопол агаң Көбөштөн\nКордук көргөн Каныкей\n(Кошомат эмес, чын сөзүм),\nЗордук көргөн Каныкей,\nЖалгыз сени калкалап,\nКан Темирдин шаарына"
  },
  {
    "id": "292",
    "text": "(Кошомат эмес, чын сөзүм),\nЗордук көргөн Каныкей,\nЖалгыз сени калкалап,\nКан Темирдин шаарына\nКачып кеткен аркалап.\nЭсен-аман эр жетип,\nЖалгызым келди, болду эми\nТулпардан калган бир туяк,\nТуурума туйгун конду эми!\nАтпай кыргыз көп тууган, —\nЭл сеники Семетей!\nКерилип жаткан кең Талас, —\nЖер сеники Семетей,\nАягы Талас, Сары-Өзөн, —\nЧүй сеники Семетей!\nАтагы кеткен чоң ордо, —\nҮй сеники Семетей!\nЖайылып жаткан сан кара, —\nМал сеники Семетей!\nЖалпы кыргыз тууганың, —\nАл сеники Семетей!\nАйланайын жалгызым,\nСен билбеген түркүн бар.\nАтаңдан калган аманат\nЖоого кийчү мүлкүң бар.\n\fАлты ай чапса арыбас\nТайбуурул сындуу тулпар бар,\nАманат жандын эрмеги —\nАтаңдан калган шумкар бар.\nКалканчың сенин тирегиң,\nКадырлуу кыргыз калкың бар.\nКан Шыгай менен Көбөштөн\nКатуу тийген дартың бар.\nКарыя Бакай каның бар,\nКадырың билген карың бар!..».\nКазыр короп кете элек\nКазына толгон зериң бар."
  },
  {
    "id": "293",
    "text": "Карыя Бакай каның бар,\nКадырың билген карың бар!..».\nКазыр короп кете элек\nКазына толгон зериң бар.\nКазына баккан жанында,\nКырк үйлүү кара калчаң бар.\nКайсы бирин айтайын,\nКазына толгон парчаң бар.\nКаныкей билет аныгын,\nЭсебин билбейм, канчаң бар»\nАбыке минтип буркурап,\nАрманын айтып зыркырап,\n«Абыке анык айтты» деп,\nАтпай кыргыз чуу турат.\nЭми эр Семетей кеп салды,\nКеп салганда деп салды:\n«Абыке агам, айбың жок,\nЫраазы болдум сөзүңө.\nЭнемде экен кежирлик,\nКөрүндү ачык көзүмө.\nАйтып өткөн сөзүңдү\nАлып жүр, аба, эсиңе!\nКарыса да жеңеңди\nАлып берем өзүңө.\nАтамдын ордун бастыртып,\nАта кылам өзүмө,\nТентек болсо бир агам,\nКелип калар эсине!\nЖеңеси «тийбейм» деген соң,\nЖеликпей Көбөш канетсин\nУргаачынын сөзүнө?\nБаарыңды жайлап алайын,\nБаштакы салтка салайын!\nАбыке, Көбөш — эки агам,\nСеметей сенин маанайың.\nӨргө чыксам, өбөгүм,\nТөмөн түшсөм, жөлөгүм.\nКалдайып турган калайык,"
  },
  {
    "id": "294",
    "text": "Семетей сенин маанайың.\nӨргө чыксам, өбөгүм,\nТөмөн түшсөм, жөлөгүм.\nКалдайып турган калайык,\nЭлим эсен барсыңбы?\nАтамдан калган агайын,\nБелим эсен барсыңбы?».\n\fСеметей антип турганда,\n«Аман жүрсүн жалгыз!»— деп,\nАбыке ыйлап буркурап,\n«Балам аман жүрсүн!» — деп,\nБакай кан ыйлап зыркырап,\nБата берди көп кыргыз,\nБаарысы бирдей чуркурап.\nЭр Семетей баланын\nКебин угуп баарысы,\nБаштан аяк чурулдап,\nБатасын берди карысы.\n«Арбактар жардам болсун, — деп, —\nАтанын бакты консун, — деп, —\nЭми жүргүн, балам» — деп,\nКөбөшкө келди баарысы.\nКөрсөтүп айтып калысы,\n«Атаның мүлкүн Семетей,\nЭби бар — деп алышы!».\nКөбөш турду «бербейм» деп,\n«Айнытканга келбейм, — деп, —\nАккелте менен Аголпок,\nАтагы чыккан Сырнайза,\nАгамдан калган мүлкүм, — дейт, —\nАйтпасын муну чиркин, — дейт.\nАбыке «бергин» дегенде,\nАябай келди күлкүм, — дейт. —\nӨлбөй туруп жаракты\nӨзүм кантип берем, — дейт. —\nСеметейден келгенди"
  },
  {
    "id": "295",
    "text": "Аябай келди күлкүм, — дейт. —\nӨлбөй туруп жаракты\nӨзүм кантип берем, — дейт. —\nСеметейден келгенди\nТак төбөмдөн көрөм!» дейт,\nКөбөш айтып турганда,\nУшул сөздү урганда,\nКалктын баары жабырап,\nКарылар турду бабырап:\n«Бул алда кандай кордугу,\nЖетимге кылган зордугу,\nМындай шумдук бар беле!\nЭэсине малын бербеген,\nБалакеттүү шумдукту\nКөрөт экен өлбөгөн!\nЭэси келсе теңдикке,\nЗордукчу теңге көнбөгөн.\nКара ниет Көбөшүң\nКан болмоктон, дөө болсун,\nСеметейдин мүлкүнө\nКантип Көбөш ээ болсун?!\nАбыке сага, не болгон?\nАлып берип кутулгун!\nБакдөөлөттүн балдары,\nЧениң менен кутургун!».\n\fКалың кыргыз жабырап,\nКаршы , сөз айтып турганда,\nКарынын баары нарк айтып,\nКалкынын баары жалпы айтып,\n«Айланайын Семетей,\nБуурулдун сырың билгин, — дейт,\nАлчайып атка мингин!»— дейт.\nОшол кезде жаш жетим\nБуурулду минип булкунтуп,\nОйку-кайкы жулкунтуп,\nАбыке менен Бакайды\nАйланып келип кеп айтат:\n«Айланайын абаке,"
  },
  {
    "id": "296",
    "text": "Ойку-кайкы жулкунтуп,\nАбыке менен Бакайды\nАйланып келип кеп айтат:\n«Айланайын абаке,\nАтамдан калган Акшумкар,\nКаркылдаган карт Бакай,\nЭми кайда?» — деп айтат.\nТирилип Манас келгендей,\nТике басып айкөлүң,\nБакайга колун бергендей,\n«Ай, кулунум!»— деп баштайт,\nАкшумкардын кабары\nМына мындай, деп баштайт:\n«Арпанын башы жайыктан,\nАк жумуртка туюктан,\nАсырап-сактап куш кылган\nАрстан эрге туш кылган,\nАлты аркан салса жетпеген,\nКаран калган Акшумкар\nАйланып зоодон кетпеген.\nЖети аркан салса жетпеген,\nЖеткилең алгыр Акшумкар\nКөк тиреген көк зоодон\nТегеренип кетпеген.\nБолот текөөр, боосу жез,\nБоору кара, мойну кез.\nКукулуктап унчукса,\nКуштан бөлөк үнү бар.\nКуйрук, башы жалтылдап,\nКуудан аппак жүнү бар.\nАйбат менен караса,\nАлп кара куш түрү бар.\nСаңоорлору сары алтын,\nТаканак жүнү баары алтын,\nЧырымтал жүнү чылк алтын\nТекөөрү болот темирден,\nСерпкени жерге себилген.\nТумшугу болот канжардан"
  },
  {
    "id": "297",
    "text": "Чырымтал жүнү чылк алтын\nТекөөрү болот темирден,\nСерпкени жерге себилген.\nТумшугу болот канжардан\nАлтындан боо тагылган.\nАй мунарын жем кылып,\nАсем менен багылган.\n\fКүмүштөн боо тагылган,\nКүн мунарын жем кылган,\nКүпкө ичинде багылган.\nКуу-куулап айтып үндөсө,\nКелип конгон колуна.\nСалганынын баарысы\nДалдайып жаткан жолуна.\nАсмандагы канаттуу\nАйбатынан уча албай,\nТөрт аяктуу азуулуу\nЖелип чыгып кача албай,\nТегеренип баса албай,\nТекөөрүндө болчу эле.\nАаламда 'жок Акшумкар\nА дүйнө кеткен атаңдын\nКелген болчу багына.\nАтаңдын көзү өткөн соң,\nКордукка көзү жеткен соң,\nКеткен болчу айланып,\nТуулуп өскөн жагына.\nКулунум, сени «келет» деп,\nКүтүп жүргөн кезидир.\nТыңшачы, балам, үн чыгат,\nАкшумкарың өзүдүр.\nАйланайын кулунум,\nЖалганы болбос сөзүмдүн.\nЖакшылап кара асманды,\nКубаты бар го көзүңдүн,\nКелгенимди билген го\nКерээзи жалгыз өзүңдүн.\nКуу-куу! чиркин, Акшумкар!\nЖайдарымды жаза көр"
  },
  {
    "id": "298",
    "text": "Келгенимди билген го\nКерээзи жалгыз өзүңдүн.\nКуу-куу! чиркин, Акшумкар!\nЖайдарымды жаза көр\nЖалтылдаган канатты.\nЖайган туудай ача көр!\nСагынып келген жетимдин\nСанаасын, шумкар, баса көр!»\nДеп, ошентип, кан Бакай\nКуу-куулады кудуңдап.\nАл аңгыча болбостон,\nКызыл түлкү кыядан\nКача берди бүжүңдөп.\n«Тилекти кудай берди» — деп.\nЭр Бакай турду күжүлдөп.\nАл аңгыча болбостон,\nАсмандын бети күркүрөп,\nТоо жаңырып, дүркүрөп,\nКанатынын күүсүнөн\nТал, карагай диркиреп,\nКачып калган түлкүнү\nШукшуруп алып Акшумкар\n\f«Келе кой, жетим» дегенсип,\nКерилип туруп силкинет.\nКанча кайрат болсо да,\nЧыдай албай Семетей\nКөзүнүн жашын иргелтип,\nАйласын таппай кенедей,\nКучактап алды шумкарын\nКиндиктеш тууган эмедей...\nМуну мындай таштайлык,\nКең Букардан Таласка\nКелгенинен баштайлык.\nСеметей сагынган элине мооку канып, жарактарын алып,\nАколпокту кийинип, Тайбуурулду минип, эми көчүп келүүгө, эли"
  },
  {
    "id": "299",
    "text": "Аколпокту кийинип, Тайбуурулду минип, эми көчүп келүүгө, эли\nменен коштошуп, кайта Букарга барды. Каныкей Семетейге арнап\nжасаган Акөргөсүн бүктөдү, кызыл нарга жүктөдү. Темир кан\nмал көзүнө карабай, кызы менен жээнинен түк эчтеме аябай, энчи\nберип узатты. Чөйчөктөй көздүү сары көмүрчүгө тон жакшысын\nкийгизип, ат жакшысын мингизип алып, Семетейлер Таласка\nжүрүп калды..\n\fСЕМЕТЕЙДИН ТАЛАСКА КӨЧҮП КЕЛИШИ\nКең, эмей Талас тар беле,\nКелем деп оюм бар беле?!\nБул — кудайым бергениң,\nКең-Колго көчүп келгеним.\nЖалгызым сенин бардыгың —\nТаласты кашкөй көргөнүм.\nАман жеттим бул жайга,\nАрманым жок кудайга.\nБереки булуң болуп бурчтанган-\nБул төрөмдүн кылган көлү эле.\nКырк чоро менен олтуруп,\nКеңеш кылган жери эле.\nБул алма, өрүк, жер жемиш,\nТөрөмдүн тиккен багы эле.\nТөрөсү менен Каныкей\nЖыргап турган чагы эле.\nЖыргалдуу жерге жеткирген,\nАйланайын кулунум,\nМээнетимдин агы эле.\nОңдоду кудай ишимди,"
  },
  {
    "id": "300",
    "text": "Жыргалдуу жерге жеткирген,\nАйланайын кулунум,\nМээнетимдин агы эле.\nОңдоду кудай ишимди,\nКелтирди кудай түшүмдү,\nТүшүм туура келди!» — деп,\nКаныкей көчүн түшүрдү.\nЭми эр Бакайдын кеби бар,\nКебин айтар эби бар,\nСерепчилеп ар качан,\nКарап жүргөн эр Бакай,\n«Семетей келип калат» деп,\n\fСанап жүргөн эр Бакай\nКайнарга калың көч келип\nТоктогонун көргөндө,\nМал удургуп жайылып\nОттогонун көргөндө,\n«Жетимдин көчү келди, — де\nАнык кудай берди» — деп,\nЭр Бакай айтып келгенде,\nАйлына кабар бергенде,"
  },
  {
    "id": "301",
    "text": "Өчкөн оту тамгандай,\nӨксүгү толуп калгандай,\nКалктын баары жабырап,\n«Барабыз» деп дабырап,\nЖылкыдан кармап ат токуп,\n«Кимдин аты» дебестен,\nАт токуса бат токуп,\nСүйүнгөндөн жан калбай,\nЖатып ичер чал калбай,\nБакайдын уулу Байтайлак,\nМинген аты Кержайдак\nКамкатай минген Кержорго,\nЖезбилек минген Суржорго,\nАйлынан адам калтырбай,\nЭэрчитип келди эр Бакай.\n«Манасты тууган тунжурум —\nЧыйырды аман барсынбы?\nЧын көрүүгө зар болгон\nКаныкей аман барсыңбы?\nКагылайын журт күтөт,\nКалың журттун алдына\nКөрүнөргө барсыңбы?», —\nДеп ошентип, жаркылдап,\nБакай келди баркылдап,\nЧыйырды менен көрүшүп,\nЧындап Бакай эришип,\nКаныкей менен көрүшүп,\nКаймак майдай эришип,\nБайтайлак ыйлап булкулдап,\nЖезбилек ыйлап, солкулдап.\nБакай ыйлап, буркурап,\nКамкатай ыйлап зыркырап,\n«Энебиз аман келди» деп,\nЭренден калган жетимдер\nЭреркеп ыйлап чыркырап\nКарап туруп көз көргөн,\nКиши өлгөндөй чуркурап.\nЧыйырды ыйлап чыңырып,"
  },
  {
    "id": "302",
    "text": "Эреркеп ыйлап чыркырап\nКарап туруп көз көргөн,\nКиши өлгөндөй чуркурап.\nЧыйырды ыйлап чыңырып,\nБакайды баса жыгылып,\nКаныкей ыйлап камсыгып,\n\f«Кубангандан так бүгүн\nКетпейт — деп — неден жан чыгып?»\nСүйүнгөндөн ыйлашып,\nКадырын салбай сыйлашып,\nЫй басылып, күлүшүп,\nКүлкүнү баштап жыргашып,\nТуш-тушунан ырчылар\nЖар салышты ырдашып.\nСур найзага туу байлап,\nСайып койду ыргашып...\nҮй тигилер кезинде\nКаныкей туруп кеп айтат,\nКеп айтканда деп айтат:\n«Энеке, көк жалың Манас өлгөн журт\nБашыма балаа келген журт,\nТөрт түлүк малдан айрылып,\nТөркүнүн кашкөй көргөн журт\nБаатырым Манас өткөн журт,\nБашыма балаа жеткен журт;\nКайненемди ээрчитип,\nКаныкей тентип кеткен журт.\nАйтканым айып болбосо,\nЖурт которуп тигейин,\nЖалгызымды ээрчитип,\nЖуртунда эне, жүрөйүн,\nЖетимге сөзүм эп болсо,\nЖер которуп тигейин!\nЖетимчемди ээрчитип,\nКагылайын кыргыздын\nЖергесинде жүрөйүн!».\nКаныкей айтып турганда,"
  },
  {
    "id": "303",
    "text": "Жетимчемди ээрчитип,\nКагылайын кыргыздын\nЖергесинде жүрөйүн!».\nКаныкей айтып турганда,\nУшул сөздү урганда,\nЭр Семетей кеп салды,\nКеп салганда деп салды:\n«Айланайын энеке,\nАрка кылган абакем,\nАрдагым Бакай мынаке.\nАбакем сөздү тыңдасын,\nАнык жерин ылгасын.\nБолтуруп айткан сөзүмдүн\nБолор жерин сындасын.\nБул айтканың эп эмес,\nАдам укчу кеп эмес.\nАтамдын журтун сагынып,\nКөчүп келдим ырымдап, —\nМенин атам Манастын\nЖактырган журту кылымдан.\nБул — Манас конгон майлуу журт,\nМанаска жаккан жайлуу журт,\nКудайым берген куттуу журт,\n\fСагынып келдим мыктуу журт.\nКаныкей мени тууган журт,\nКиндик каным жууган журт.\nКиндигимди кескен журт,\nКиймимди эзип жууган журт.\nАтпай журтка кан болуп,\nАтам Манас өткөн журт.\nАягы Талас, башы Чүй,\nАтпай кыргыз өскөн журт.\nЖамандык кылган душманы\nЖанына келбей безген журт.\nШер Манас — Манас болгон журт,\nБакты, дөөлөт конгон журт.\nАтагы чыгып дөө болуп,"
  },
  {
    "id": "304",
    "text": "Шер Манас — Манас болгон журт,\nБакты, дөөлөт конгон журт.\nАтагы чыгып дөө болуп,\nБаатырлар өсүп, өнгөн журт.\nУшул жерден аттанып,\nЖоо келсе жообун берген журт!».\nДеп, Семетей айтканда,\nБакайга макул кеп болуп,\nКаныкейге эп болуп,\nЖандырып айтар адам жок,\nЖандын баары тек болуп,\nКаныкей менен Камкатай,\nКожонун кызы Жезбилек,\nКерегесин жайдырып,\nКыз-келинди курдатып,\nКелишимдүү ордонун,\nКелбетин журтка сындатып,\nТүндүгүн бийик көтөрүп,\n«Балаңдын үйү кандай» деп,\nБакай канга сындатып,\nСарамжалын шайлатып,\nЭшиктен төргө көз жеткис\nОрдону тикти жайлатып...\nМуну мындай таштайлы,\nАбыке, Көбөш, Жакыптын\nАңгемесин баштайлы.\nУгар замат Абыке\nӨзүнө-өзү кеп салды,\nКеп салганда деп салды:\n«Семетей көчүп келиптир,\nТилекти кудай бериптир.\nЖакыпка кабар салайын,\nКөбөштү кошуп алайын.\nБайбичеге Жакыпты\nБаштап алып барайын.\nШер Манастын ордуна\nКандай пенде коно алат?\nКелип консоң конушка"
  },
  {
    "id": "305",
    "text": "Баштап алып барайын.\nШер Манастын ордуна\nКандай пенде коно алат?\nКелип консоң конушка\nСеметей иним боло алат!\n\f«Семетейге барсак, — деп, —\nБарып тосуп алсак, — деп, —\nБарып тосуп албасак,\nЫраазы болбойт арбак» — деп,\nАктелкини каргытып,\nАбыке келди Көбөшкө.\n«Семетей көчүп келди, — дейт, —\nИттигиңди карматпа,\nАнык кудай берди, — дейт, —\nАттангын Көбөш атка, — дейт, —\nБекер карап жатпа, — дейт. —\nУбалга Көбөш каласың,\nЖиниңдин баарын ташта, — дейт,\nАкмактык кылып элирип,\nАкылыңдан шашпа, — дейт. —\nЖамандык албай оюңа,\nЖакшы жолго башта, — дейт. —\nЧыйырды менен Канышка\nУчурашып келелик!\nКарыган кезде энемдин\nБарып жүзүн көрөлүк!\nМен Жакыпка барайын,\nБарып кабар салайын».\nДеп, ошентип, Абыке\nБура тартып дыргытып,\nАктелкисин жулкунтуп,\nАбыке, барып Жакыпка,\nСалам айтып кеп салды.\nСандыргалуу Абыке\nКеп салганда деп салды:\n«Манастан калган жалгызың —\nСеметей көчүп келиптир."
  },
  {
    "id": "306",
    "text": "Сандыргалуу Абыке\nКеп салганда деп салды:\n«Манастан калган жалгызың —\nСеметей көчүп келиптир.\nСүйүнчү, ата, сөзүмдү ук,\nСага кудай бериптир.\nТаарынчың болсо кечиргин,\nИчтеги кирди кетиргин, —\nАйланайын атаке,\nЖазыгы жок жетимдин.\nАта-бала басташкан,\nАтпайда мындай укум жок.\nСеметей балаң болбосо,\nЧын жери сенден тукум жок.\nУбалга, ата, калбагын,\nБул сөзүмдү кармагын.\nТумшугу жок киши элең,\nТукумду үзүп салбагын!\nОйлонбостон башында\nОйрон кылдың чарбагын,\nОйлонгун Манас арбагын!\nАйланайын атаке,\n\fОозуңду кармап калбагын!\nБайбиченин алдында\nБакдөөлөттү ээрчитип,\nБала-чака калдайып,\nБаарыбыз барып көрөлүк,\nБайкуштардын муңдарын\nБаарыбыз орток бөлөлүк!\nБилген жанга бир далай,\nБизде айып кеп болгон,\nЧыңырган үнү басылбай,\nЧыйырдыга кек болгон.\nЧын жерин айтып берейин,\nКөөлдөгөн Көбөшүң\nКаныкейге жек болгон».\nАбыке айтып турганда,\nУшул сөздү урганда,\nКан Жакып турду күпүлдөп,"
  },
  {
    "id": "307",
    "text": "Каныкейге жек болгон».\nАбыке айтып турганда,\nУшул сөздү урганда,\nКан Жакып турду күпүлдөп,\nКаршы сүйлөп дүпүлдөп:\n«Бул Абыке акмак оңбойт го,\nАр качандан бир качан,\nАкмактыгын койбойт го?!\nНамыс кылсам бул ишке\n«Коркутам» деп ойлойт го?!\nЖекеден чыккан бул жетим\n«Тууган кылып алам» дейт.\nТумшугу жок ит коркок\n«Туура жолго салам» дейт.\nСеметей тууган болчу эмес,\nМуну «тууган» деген оңчу эмес.\nДушмандыгын Семетей\nӨлмөйүнчө койчу эмес.\nЭл аралап алган соң,\nЭлирип мындан кеп чыгат.\nЭси жок акмак билбейсиң,\n«Эл меники» деп чыгат.\nКалк аралап алган соң,\nКалк ичинен кеп чыгат,\n«Калкты бийлейм» деп чыгат.\nКара тумшук жайрагыр,\n«Калк меники» деп чыгат.\nКадыры болот бетинде,\nКалк айланат жетимге.\nКалкыңдын түрү башкача,\nНээтинин баары жетимде.\nЖетимди ээрчип эл кетсе,\nКара тумшук Абыке,\nКаласың калктын четинде.\nАжары болсо бетинде,\nЖурт айланат жетимге.\nЗордоп элди тыйбайсың,\n\fТумшугу жок Абыке,"
  },
  {
    "id": "308",
    "text": "Ажары болсо бетинде,\nЖурт айланат жетимге.\nЗордоп элди тыйбайсың,\n\fТумшугу жок Абыке,\nЖүрөсүң журттун четинде.\nЭки күн өтпөй эсирип,\n«Эл меники» деп айтат.\nЭнеси бетпак үйрөткөн,\n«Жер меники» деп айтат.\n«Жалпы жайык, калың журт,\nЖан меники» деп айтат.\n«Жайылып жаткан сан кара,\nМал меники» деп айтат.\nАбыке акмак, билбейсиң,\nАйткан тилге кирбейсиң.\nЭч болбосо, ит чиркин,\nОозуңду басып жүрбөйсүң!\nКөбөш балам, кайдасың?\nЖетимдин тапкын айласын!\nКара тумшук жетимге\nКамындырбай барып кел,\nАйдап жолго салып кел!\nЖерди-сууну булгатпай,\nЖетимдин башын алып кел!\nКолуңда кандык турганда,\nЧаларыңды чалып кел!\nЭлдин баарын ээрчитип,\nЖетимге бүлүк салып кел!\nТил албаган кишиңди\nТирүү койбой жарып кел!\nЖелмогузду жоготуп,\nАлбаган өчтү алып кел!\nАлагды кылбай айтпайды,\nЖеримде тынчып калайын.\nЭлирген эки канчыкты\nАйдап жолго салайын.\nБаарынан мурун өлтүрүп,\nБакайдын башын алайын.\nЖалпы журтум уккула,"
  },
  {
    "id": "309",
    "text": "Айдап жолго салайын.\nБаарынан мурун өлтүрүп,\nБакайдын башын алайын.\nЖалпы журтум уккула,\nЖалпы аттанып чыккыла!\n«Барбайм» деген адамды,\nКөргө карай тыккыла!\nЭэликтирбей эч кимди,\nБуйругумду уккула!».\nДеп ошентип кан Жакып,\nКелгендерге баркылдап,\nАйдап алып жөнөдү.\nАлдына салып чаркылдап,\nЖакыптын арка жагынан\nКөбөш да кирди чаңкылдап.\n«Койдой кырып таштайм» деп,\n«Кой! кой!»— деген кишини\nКоркутуп жүрөт барпылдап.\n\f«Барбайбыз» деп айта албай,\nЖашынып үйгө кайта албай,\nКелгендердин баарысы\nҮңкүйүшүп жөнөдү.\n«Жөнөбөймүн» дегенге\nЖөөлүгөн Жакып көнөбү;\nАсаба желек кылкылдап,\nНайзанын учу жылтылдап,\nАз гана эмес, мол менен,\nАлда канча кол менен,\nЖакып кан менен көр Көбөш\nЖөнөп калды жол менен.\nЭми Абыке айтып кеп салды,\nКеп салганда деп салды:\n«Айланайын атаке,\nАйтсам тилим албайсың,\nАр качандан бир качан\nКыянаттан танбайсың.\nАзапка тууган курган жан,\nАрам өлсөң кандайсың!?"
  },
  {
    "id": "310",
    "text": "Ар качандан бир качан\nКыянаттан танбайсың.\nАзапка тууган курган жан,\nАрам өлсөң кандайсың!?\n«Коркок» деп мени ойлойсуң,\n«Кой» десем, тилим албайсың,\nКор болоруң билбейсиң.\nБир бейлиңден жанбайсың,\nКолу тийип жетимдин,\nКокустан өлсөң кандайсың?\nАйланайын атаке,\nСалмакчы болдуң каранды.\nЭлдин ээси келгенде,\nКубанбастан душманча\nЧабуул коюп барамбы?\nАндан көрө, кан Жакып,\nКалкың менен тосуп ал\nАдам болчу балаңды!\nАйып эмес, айтканым,\nМенин тилим алганың!\nКылбаганың жок эле,\nЧыйырдынын алдына\nКечирим сурап баргының!».\nЖалынса Жакып болбостон,\nЖардыгын Көбөш койбостон,\nЖакып кан менен көр Көбөш,\nКүүлөнгөн бойдон токтобой,\n«Семетей кетсин, — деп келди, —\nЖерди, сууну боктобой!».\nКепке, сөзгө келбестен,\nСөзгө жооп бербестен,\nЖакып кан чырды баштады.\nЖарлык айтып көр Көбөш,\nСеметейдин айлына\n\fЧабуул коюп таштады.\nАнтаңдаган алты арам\nКаныкейди чапкандай\nЖоруктарын баштады...\nАраң келген адамдын"
  },
  {
    "id": "311",
    "text": "Антаңдаган алты арам\nКаныкейди чапкандай\nЖоруктарын баштады...\nАраң келген адамдын\nТүшүп жатты колунан\nКөтөрүлбөй каскагы;\nБирдемени шылтоолоп,\nЭлдин чети дырдыгып\nКетенчиктей баштады.\nМуну көрүп турган соң,\n«Элде кеп жок кенедей,\nКөтөрүлбөйт каскагы»\nДеп ойлонуп Семетей,\nАкылынан шашпады.\nӨзү келген кандардын\nБул чырынан качпады.\nЧыйырды туруп чыңырып,\nЧыңырган үнү угулуп,\n«Арбак уруп салды, — деп, —\nАрамдар келип калды» — деп,\nКоркуп калган чоң кемпир\nБет алдынан жыгылып.\nКаныкей турду кансырап,\n«Кантейин» — деп алсырап,\n«Жалгызга кудай жардам!»— деп,\nЖайын айтып алдырап.\nБакай турду баркылдап,\nБаштап сөзүн шартылдап:\n«Балам, аттан, Семетей,\nТартынба!» — деп чартылдап...\nМанастын уулу эр Семең,\nБасалгалуу эр немен:\n«Ата сендей болбойт го,\nАтамдын арты оңбойт го,\nАта турса чыр баштап,\nАйлыбыз жакын конбойт го?,\nТууган мындай болбойт го,\nТуугандарым оңбойт го?!\nТигинтип жүргөн ит чиркин"
  },
  {
    "id": "312",
    "text": "Тууган мындай болбойт го,\nТуугандарым оңбойт го?!\nТигинтип жүргөн ит чиркин\nТынчытып мени койбойт го?!\nТумшугу жок курган жан\nТуугандан душман чыкканда,\nКармаша чыксам иттерге,\nАлыстан уккан кеп айтар,\nАтасы менен сайышып,\nАрстандын уулу Семетей\nАлышып жатат деп айтар.\nЭл көзүнө уят го?!\n«Уят» десем иттердин,\n\fКордугу өтүп турат го?!\nБул кара жолтой Көбөштү\nКандай пенде тыят, — дейт, —\nТыюучу пенде өзүм, — дейт, —\nАчайын мунун көзүн, — дейт. —\nКесепеттүү чиркиндин\nКелтирди кудай кезин, — дейт\nАйлына чабуул келгенде\nАянамын несин?» — дейт.\nЖоо бөрүсү чунагың\nЖоо 'жарагын камданып,\nКылычын кыя байланып,\nТайбуурулду тарттырып,\nБар жарагын шайланды,\n«Жамандар ишти бузду» деп,\nЧап жагына айланды.\n«Каныкей менен кан Бакай,\nКакшадыңар көп эле.\nЖалган эмес кордукту,\nӨзүм да көрдүм эми эле.\nӨзөгүмө өрт түшүп,\nКаражолтой тууганга\nӨрттөнүп кеттим тим эле».\nДеп, ошентип, эр Семең"
  },
  {
    "id": "313",
    "text": "Өзөгүмө өрт түшүп,\nКаражолтой тууганга\nӨрттөнүп кеттим тим эле».\nДеп, ошентип, эр Семең\nСырнайзаны булгалап\nКаргып атка минди, дейт,\nКачырып эми кирди, дейт.\nКирген жерде сүрүнтүп,\nКара жандан түңүлтүп,\nАттан сайып түшүрдү\nКөр Көбөштү бүгүлтүп.\nКармап алды качырбай,\nАбыкени жүгүнтүп.\n«Бул пейилден жанар, — деп, —\nАк көңүл болуп калар» деп,\nКөр Көбөштүн кордугун,\nКөңкү журтка жардатып,\nАбыке менен Көбөштү\nОрго салды зарлатып.\nКалган элди токтотуп,\nКай бирөөнү боздотуп,\nАттан-тондон айырып,\nСайып өттү окшотуп.\nКарылар анда кеп айтат,\nКеп айтканда деп айтат:\n«Айланайын Семетей!\nЖакыптан коркуп келдик, — дейт, —\nЖазыгы жок калайык,\nТак үшүнтүп өлдүк! — дейт, —\nБаш көтөрөр баатыр жок,\n\fКөбөштөн кордук көрдүк, — дейт. —\nКөк жалдын уулу Семетей!\nСенден кордук көрбөстөн,\nКөрүнөө ажал келбестен,\nӨзүбүз келип өлдүк! — дейт. —\nБул Жакып кандын зордугу\nЖанга батты кордугу.\nКаарданба калкыңа,"
  },
  {
    "id": "314",
    "text": "Өзүбүз келип өлдүк! — дейт. —\nБул Жакып кандын зордугу\nЖанга батты кордугу.\nКаарданба калкыңа,\nБул Көбөш кандын кордугу!\nКөрүнүп турат мынакей,\nКөрсөтүп кылган зордугу!\nАтаң Манас кан эле,\nКечиримдүү жан эле.\nКечирсең, балам, өзүң бил,\nКечирбесең, кескин тил,\nСеметей балам жан соога?!\nЖазык жок жалпы калкыңда!\nБаш көтөрөр дарман жок,\nМанастын калдык артында.\nКандай кылсаң өзүң бил,\nКордук менен биз келдик,\nКүткөнүбүз сен эле.\nКүнөөсү барбы калкыңда?!».\nДеп чуркурап турганда,\nУшул сөздү урганда,\nЭр Семетей кеп салды,\nКечиримдүү чунагың,\nКеп салганда деп салды:\n«Айт-айтпаса төгүнбү,\nКандары жардык кылчу эле,\nКандары жардык кылган соң,\nКара аламан букара\nКачан карап турчу эле!\nКара аламан букара —\nКалкым сенде жазык жок.\nКалың тууган көп кыргыз,\nЖуртум сенде жазык жок.\nЖалпы журтум тынгыла,\nЖайланып оокат кылгыла!\nЭки күндө, бир күндө\nЧоролор келип тургула!\nБаатыр Манас салтындай,"
  },
  {
    "id": "315",
    "text": "Жайланып оокат кылгыла!\nЭки күндө, бир күндө\nЧоролор келип тургула!\nБаатыр Манас салтындай,\nБашкарып кеңеш кургула!\nАтамдан калган кырк чором,\nСен дагы көрдүң жабырды.\nАрмандуу жетим Семетей,\nМен дагы көрдүм жабырды.\nЭр Манастан айрылып,\nЭл дагы көрдү жабырды.\nМындан ары чоролор\n\fКеңешти бирге баштагын.\nИчиңде пикир калбасын,\nКусаматка баспагын.\nМен болбосом, эл үчүн\nӨткөн-кеткен айыпты\nИчиңден алып таштагын!\nСилерде бирдик болбосо,\nАла болуп өлөбүз.\nКордук көрүп душмандан\nӨпкөдөн канды агызып,\nЖара болуп өлөбүз.\nЖе болбосо калын. журт\nКөбөштүн ишин эп дейби?\nМыкты болсо кан Жакып\nПайдасы тиер баласын\n«Жоготом» деп жектейби?!\nКыргыз минтип чырдашса,\nАраң турган Коңурбай\nОлжо кылып кетпейби?!\nАндан көрө чоролор\nБириндебей бек болуп,\nБеттешкен жоону кектейли!\nКагылайын калайык,\nСары абам өзү кан болсун!\nКан болбосо Сары абам,\nКанткенде ишим кам болсун?!\nКаяша кылган адамдын"
  },
  {
    "id": "316",
    "text": "Сары абам өзү кан болсун!\nКан болбосо Сары абам,\nКанткенде ишим кам болсун?!\nКаяша кылган адамдын\nКара оозуна кан толсун!».\nДеп, ошентип, Семетей\nКеңеш айтып турганда,\nЭлдин баары эп көрүп,\nЖетилип келген жетимге\nЧогулуп моюн сунганда,\nБакай менен Жакып Жок,\nЭл көңүлүн бурганда,\n«Көрүнбөйт» деп көзүмө,\nКалың элин ээрчитип,\nЧыга келсе Семетей,\nКара тоонун ташында,\nТуюк колот башында,\nЖан адам жок кашында,\nЖакып, Бакай кармашып,\nЖан аябай арбашып,\nАл-кубатын аңдышып,\nАянбастан кармашып,\nКолдорунда жарак жок,\n«Кой» деп койгон адам 'жок,\nЖакыпты Бакай талпайтып,\nАттан сүйрөп салыптыр.\nЧалкасынан жаткырып,\n\fТөшүнө минип алыптыр.\n(Манастан калган Кең-Колдо\nКырк кулач казган ору бар.\nТүртсө кетет түбүнө,\nТүшкөн жандын шору бар.\n«Алпарып орго салсам» деп,\nЭр Бакайдын ою бар).\nАтынан тартып түшүрүп,\nЖакыпты басып алыптыр.\nАлышып көргөн кол менен\nАлкымынан алыптыр.\nАл аңгыча болбоду,"
  },
  {
    "id": "317",
    "text": "Жакыпты басып алыптыр.\nАлышып көргөн кол менен\nАлкымынан алыптыр.\nАл аңгыча болбоду,\nКалк жайылып кеткенде\nСеңирдей болгон буудандан\nСеметейди көргөндө,\nБаатыр Бакай эрдемсип,\nБаласы жыгып бергенсип,\nБайдын уулу эр Бакай\nКан Жакыпты байлатып,\nКатыра шорун кайнатып,\nАбыке менен Көбөштүн\nҮстүнө салды 'жайлатып.\nАнан Бакай кеп айтат,\nКеп айтканда деп айтат:\n«Жакып болсо жайланды,\nКөбөштүн жолу байланды.\nАлды каткан Абыке\nАк-карасы билинбей,\nКарага иши айланды,\nКастыгы жок кармалды.\nКалган журтум угуп тур,\nБакайдын айтар кеби бар,\nБоло турган оокаттын\nЖайын айтар эби бар!\nАтпай кыргыз калың журт,\nАрманың барбы Манаска,\nМанастан калган бир жалгыз\nЖаңыдан конду Таласка.\nЭсиң болсо көп кыргыз,\nЭрдикти мындан талашпа!\nЖакып кан менен Көбөшкө\nЖакын барып жанашпа!\nМанастан калган кырк чоро,\nБаарыңа жагар кеп айтам.\nБашчы болгон Кыргыл чал,\nКарыңа жаккан эп айтам.\nМанастан калган жетимче"
  },
  {
    "id": "318",
    "text": "Баарыңа жагар кеп айтам.\nБашчы болгон Кыргыл чал,\nКарыңа жаккан эп айтам.\nМанастан калган жетимче\nБаарыңарга деп айтам.\nАдашпай адам калчу эмес,\nАдашкан жолго барчу эмес.\n\fАдашкан жолдон баш тартпай,\nАзапка өзүн салчу эмес.\nМанастан калган жетимге\nЧоро болуп алгыла,\nКеңеш таап, жетимди\nКелтирип жолго салгыла!\nКеле турган жоолор көп,\nКеңешип жолун чалгыла!\nСеметейдин доорунда,\nСерпишкенге бой бербес,\nСепил болуп калгыла!\nКим кубанбайт калайык,\nСеметей көчүп келгенге!\nКүтүп жүргөн баланы,\nЖеткирип кудай бергенде,\nЭлирип кеткен бир жетим\nЭлин-журтун көргөндө,\nКөр Көбөштүн колунан\nЭр Сарынын колуна\nЖаңы кандык келгенге,\nЧакырамын баарың кел!\nОйлоно турган ой болот,\nҮч күндөн кийин той болот.\nКелбей койгон кесепет,\nКай жакка барып зор болот?!\nЫнтымактан качкандар\nЫгы жок өзү кор болот!».\nУшинтип Бакай кеп айтып,\nКеп айтканда эп айтып:\n«Жалпы журтум үч күндө,\nДаяр болгун» — деп айтып,"
  },
  {
    "id": "319",
    "text": "Ушинтип Бакай кеп айтып,\nКеп айтканда эп айтып:\n«Жалпы журтум үч күндө,\nДаяр болгун» — деп айтып,\nЭлди Бакай таратты,\nКарап турган калың эл\nБакайдын сөзүн жаратты.\nМуну мындай таштайлык\nЧоролордун чыккынчы\nЖоругунан баштайлык.\nКыргыл чал баштап кырк чоро Манас өлгөндөн кийин Көбөшкө\nчоро болуп калышкан. Анын айтканын кылып, Кыргыл менен\nБаймат Каныкейге ыдык көрсөтүшкөн. Кыргыл эми өзүнөн өзү\nСеметейден чочуп, чоролорду азгырды: «Чоң атасы Жакыпты, эки\nбирдей агасын кармап алды, тайманбай орго салды. Алар кутулбас\nкуяга калды, эми бизге күн жок» — деп коркутту. Чоролордун ар\nкимиси өзүнчө жандарынан түңүлүп, болгон чатакты бири-\nбиринен көрүшүп, бирин-бири сөгүшүп, акылынан ажырашты.\n«Эми айла кантет» деп кенешип да көрүштү. Кай бирөөлөрү\nСеметей менен Бакайдын сөздөрүн «анчейин алдоо» деп\nчечишти. Бирок, душманга кол салгансып, Көбөш- түн буйругу"
  },
  {
    "id": "320",
    "text": "чечишти. Бирок, душманга кол салгансып, Көбөш- түн буйругу\nменен мурун Каныкейди чапкандарын, эми көчүп келген\nСеметейге чабуул койгондорун, чоролор «барып турган\n\fымансыздык» деп ойлошуп, «уят — өлүмдөн катуу, Семетей\nменен элдешүү чоролорго жарашпайт, бары бир мында калсак\nөлөбүз, өлбөсөк да чунактан көргүлүктү көрөбүз, калмакты көздөй\nкачалык; кармашып чыкса Семетей, канды аябай чачалык, кетчү\nжолду ачалык, калмакка башты каталык» — дешти. Кай бирөөлөр\nыргылжың болушуп калтаарышты. Ошондо Баймат баатыр\nчоролордун намысына тийди.\n\fЧОРОЛОРДУН ЧЫККЫНЧЫЛЫГЫ\nЭй, чоролор, чоролор!\nКанткенде ишиң оңолор?\nСеметейге уялбай\nКантип жакын барабыз?\nКыргыл чал кылган иши үчүн\nБалаага эми калабыз!\nКаныкейди какшаткан,\nКанчалык ишин аксаткан,\nЭлден-журттан кубалап,\nЭркенин маңын бастаткан.\nЖанга кеңеш салбастан,\nАдамдын тилин албастан,\n«Чоролор менден чыкпайт» деп,\nКирип кеттик Көбөшкө."
  },
  {
    "id": "321",
    "text": "Жанга кеңеш салбастан,\nАдамдын тилин албастан,\n«Чоролор менден чыкпайт» деп,\nКирип кеттик Көбөшкө.\nМен кетемин, турбаймын,\nЖолум даяр жөнөшкө.\nБакай менен Семетей —\nОйной турган жоо болбойт.\nКалчуулардын биринин\nКара башы соо болбойт.\nӨкүнүч болуп жүрбөсүн,\nӨгөйлөп бизди сүрбөсүн,\nБалаа салып куу башка,\nБалакетти үйбөсүн?!\nКаныкей менен беттешип,\nКантип мында турамын?!\nКалмактын журту боорукер\nКалмакка кетип тынамын!\nКалмакка кетип тынбасам,\nКандайча арга кыламын?!».\nБаймат минтип турганда,\nАкылдашып баарысы,\n\fЖашы менен карысы,\nКыргылга жүктөп убалын,\n«Айт-айтпаса ырас» деп,\nКетмек болду баарысы.\nНан чайнашып мант кылып\nОк тиштешип ант кылып,"
  },
  {
    "id": "322",
    "text": "«Кой, чоролор, кетпе» деп,\nАдам жок жайлап айтарга.\nМалга, жанга карабай,\nЧоролор качты жайсаңга\n«Кайран жер Талас калдың» деп,\nКатын-бала буркурап,\nТүн жамынып жөнөштү\nКой-козудай чуркурап.\nБир күн өтүп кеткенде,\nЭкинчи күнгө жеткенде,\nСеметей кабар кеп угуп,\n«Чоролор чогуу калмакка\nКачып кетти» деп угуп:\n«Бул кара жолтой чорого,\nКачан кылдым зордукту?!\n«Калмакка кирип кетем» деп,\nКөрсөттү мага кордукту.\nКелгеним беш күн боло элек,\nКеткеним айыл коно элек.\n«Ай» деп койгон жерим жок,\nЖаман айткан кебим жок.\nЧоролор менден жатыркап,\nЧочуп качар эби жок.\n«Кыянат кылып кетем» деп,\nЧоролор качса калмакка\n(Колум тийген жери жок),\nИттерди койдум арбакка!\nКырк чорого барайын,\nТоктотуп алып калайын,\nЫнтымакка келтирип,\nЧоро кылып алайын!».\nДеп, ошентип, Семетей\nКан Бакайга кеп айтып,\n«Кабарлап тургун» деп айтып,\nМанастын уулу эр Семең —\nБасалгалуу эр немең\nБуурулду минип булактап,"
  },
  {
    "id": "323",
    "text": "«Кабарлап тургун» деп айтып,\nМанастын уулу эр Семең —\nБасалгалуу эр немең\nБуурулду минип булактап,\nОлпокту кийип кылактап,\nЖоо-жарагын шайланып,\nКылычын кыя байланып,\nАккелтесин асынып,\nАтка минди ашыгып.\n\fСырнайзасын таянып,\n«Кантемин?» деп аянып,\nЖолду сурап жат алып,\nБакай кандан бата алып,\nКачкандарды кубалап,\nЖөнөп калды Семетей\nЖоболоңдуу жорукка\nКабыргасы маталып.\nМуну мындай таштайлык,\nЧочуп калган Каныштын\nЖоругунан баштайлык:\n«Көбөштү көргө киргизип,\nДүйнөдөн көзүн жоёлук!\nЧоролор антип жаткан соң,\nАрамдарды бул жерден\nТындым кылып коёлук!», —\nДеп, ошентип, Каныкей\nОторду алып башына,\nОчорду алып кашына,\nЖан аябас жигиттен\nЖанына Каныш көп алып,\n«Жакып кан менен Көбөштү\nЖайлап ташта!»— деп алып,\n«Доңуз канды чыгар» — деп,\nМуршапка буйрук кылышып,\nМуршаптар карап турбастан,\nБуйругун эки кылбастан,\nКепке-сөзгө келбестен,\nЖакыпты жайлап таштады.\nЖакып кандын артынан,"
  },
  {
    "id": "324",
    "text": "Буйругун эки кылбастан,\nКепке-сөзгө келбестен,\nЖакыпты жайлап таштады.\nЖакып кандын артынан,\nКөбөштөн күйгөн дартынан\nКаарданган Каныкей\nМуршаптарга буюруп,\n«Көр Көбөштү сойгун, — дейт,\nАбыкени бошотуп,\nАзат кылып койгун» — дейт.\nКөбөштү ордон чыгарып,\nКолун-бутун байлатты.\nМуршаптарга тапшырып,\nКөз алдында жайлатты.\n«Эми Абыкени чыгар, — деп, —\nЖайланып сөзгө сынар, — деп\nАбыке өлсө кокустай,\nКан Бакай уят кылар» — деп,\nАбыкени алдырып,\nКаныкей сөздү баштады.\nБаштан аяк бар сөзүн\nАчык айтып таштады.\n«Атаң болсо өлдү, — дейт, —\nАжалга эрксиз көндү — дейт.\n\fКөбөш болсо өлдү, — дейт, —\nКөргүлүктү көрдү, — дейт. —\nЖазыктуу адам өлүүчү.\nЖазыгын өзү көрүүчү.\nКапа болбо атаңа,\nКайгырбагын агаңа!\nКыянат болсо, бир тууган\nКылмышын тартат ар качан.\nАман койдук Абыке\nНиетиңдин агынан,\nКанчалык кордук болсо да,\nИш бүтөт экен агынан.\nЭми алсаң даяр Каныкей,\nАлар болсоң кези бар,"
  },
  {
    "id": "325",
    "text": "Канчалык кордук болсо да,\nИш бүтөт экен агынан.\nЭми алсаң даяр Каныкей,\nАлар болсоң кези бар,\nЖалгызыңды ээрчитип,\nАта болор өзүң бар!».\nДеп, ошентип кашкайып,\nКаныкей айтып турганда,\nУшул сөздү урганда,\nАбыке туруп кеп айтат,\nӨзүнө макул эп айтат:\n«Каныкей сени албаймын,\nАзапка жалгыз калбаймын!\nАк да болсо, башыма\nАзаттык сурап албаймын!\nБул сөзүмдө жалган жок,\nАтам менен агама\nАйтпаган сөзүм калган жок.\nОшентсем да Каныкей,\nАтам өлүп, мен калып,\nАгам өлүп сандалып,\nКалк ичинде уялбай\nКантип, жүрөм жан багып?!».\nАбыке айтып турганда,\nУшул сөздү урганда,\nЧыйырды турду чаңырып,\nКарт жолборстой чамынып,\nКаныкейге каарданып,\nЭтек-жеңин кагынып:\n«Бул кашкөйдүн айткан кебин көр,\nЖанынан тапкан бегин көр!\nКыйгачтаган канчыктын\nТаап алган эрин көр!\nКечеки кордук жоругун,\nКаныкей кашкөй ойлойбу?!\nАбыке адал болгондо,\nЖолбун ит мага жойлойбу?!\nЭч болбосо Көбөштөн\nЭмчегин жара чапканда"
  },
  {
    "id": "326",
    "text": "Абыке адал болгондо,\nЖолбун ит мага жойлойбу?!\nЭч болбосо Көбөштөн\nЭмчегин жара чапканда\nАрачалап койбойбу?!\n\fЖакып, Көбөш кысканда,\nАрача көздөн учканда,\nАдал болсо Абыке,\nАрачачы болбойбу?!\nИчимден чыккан душманды\nКаныкей кандай билбейсиң?!\nЭр издеген карабет,\nКандай сөздү сүйлөйсүң?!\nКара жолтой кан Жакып —\nМен касташкан кара жоо,\nКан Жакыптын күчүгү —\nАбыке, Көбөш — баары жоо.\nОйкуштаган карабет,\nБул сөзүңдү ит уксун,\nИт укпаса ким уксун?!...\n«Карабет сөздү койгун, — дейт, —\nМуршаптарым турбастан,\nАбыке кулду сойгун, — дейт, —\nЖезит чалдын тукумун\nБир жолу үзүп койгун!»— дейт.\nКаныкейге ээ кылбай,\nЧыйырды чырды баштады.\nКадыры калган Чыйырды\nБул чырынан качпады.\nАбыкени актабай,\nАны да жайлап таштады.\nАкылайды алдырып,\nАкылынан тандырып,\n«Көбөшүңдөн калба» деп,\nАны да салды жардырып...\nМуну мындай таштайлы,\nКуугунга кеткен Семендин\nЖоругунан баштайлы.\nЭми Семетейдин кеби бар,"
  },
  {
    "id": "327",
    "text": "Муну мындай таштайлы,\nКуугунга кеткен Семендин\nЖоругунан баштайлы.\nЭми Семетейдин кеби бар,\nКейип турган эби бар.\nКалың кыргыз калкынан\nКачкан чоро артынан,\nТайбуурулду зыргытып,\nАла-Бел менен чулгутуп,\nТура калып из карап,\nСуусамыр бойлоп кыркындап,\nАчуусуна чыдабай,\nОозундагы отуз тиш\nКеле жатты кычырап.\nКара-Колдун башында,\nСандык, Тармал-Сазында\nЧоронун жетти артынан\nЖалпак-Таштын кашында.\nЖеткен замат Семетей\nЧоролорго кеп айтты:\n\f«Чоролорум, — деп айтты, —\nКылайган менин өзүмдө\nКине барбы, — деп айтты. —\nЧоролор токтой тургула,\nЧогулуп кеңеш кургула!\nМенден айып иш өтсө,\nКечирип сабыр кылгыла!\nКечээ келдим калкыма,\nАтпай кыргыз жалпыңа.\nЧоролор качып чочуттуң,\nБүгүн түштүм артыңа.\nАйып өтсө өзүмдөн,\nАйтып турган сөзүмдөн,\nАйлачайын чоролор,\nКечиргиле жетимден!\nМинткениңер эп болбойт,\nЖылуу-жумшак кеп болбойт!\nАңдып жүргөн жоолор көп,\nЖала менен доолор көп.\nМинте берсең чоролор,"
  },
  {
    "id": "328",
    "text": "Жылуу-жумшак кеп болбойт!\nАңдып жүргөн жоолор көп,\nЖала менен доолор көп.\nМинте берсең чоролор,\nДалай жерге кеп кетет,\nЭл ичинен эп кетет!\n«Кыргыз минтип жатат» деп,\nЖансыздардан кеп кетет!\nАлалардан шек кетет,\nКан жыттанган Коңурбай\nКөп калмагын ээрчитип,\nЖерибизди тепсетет!\nАккан канын кечирип,\nКыргыз атын өчүрүп,\nАлда кимдер жеп кетет!\nКагылайын чоролор,\nАлдымдагы Тайбуурул —\nАтым тартуу, чоролор!\nМанастан калган мен жетим —\nБашым тартуу, чоролор!\nАтпайдан келген кадимден\nАлдыңа тартуу келчү эле,\nАлдыңа тартуу тартылса,\nКөңүлдүн кири кетчү эле.\nАраздашкан калайык,\nАйкалышып өтчү эле!».\nДеп, ошентип , Семетей\nТартып калды бууданды.\n«Айып көрбө, агалар,\nАркаңардан кууганды!\nТаштап кетер жөнүң жок\nЖалпы кыргыз тууганды!\nТилимди албай кырк чоро,\nЧының менен кетсеңер,\n\fБар оокаттан айрылып,\nБакыр болуп кетерсиң.\nЖат элдин жайын биле албай,\nЖакыр болуп кетерсиң.\nАлымсынбай калмакка"
  },
  {
    "id": "329",
    "text": "Бакыр болуп кетерсиң.\nЖат элдин жайын биле албай,\nЖакыр болуп кетерсиң.\nАлымсынбай калмакка\nАрмандуу болуп өтөрсүң!\nТаштап кетсең бул жерди,\nТаласка уят келтирдиң!\nАй ааламга атактуу\nМанаска уят келтирдиң!\nМанастан калган мен шордуу\nСеметейди өлтүрдүң!\nМанаска душман Коңурбай\nКаткырып күлүп кеп айтар,\nКеп айтканда деп айтар:\n«Манастын уулу кыскандан,\nКүйүп отко бышкандан,\nӨзүнөн чыккан душмандан\nЧоросу качкан» деп айтар.\nКыргыздын калкы өзүмө\nКылчайгысыз кеп айтар.\nКылымга сөзүм угулса,\nКылымдын калкы кеп айтар:\n«Семетей жетим кыскандан,\nКыскандан күйүп бышкандан\nЖек көрүнүп чоролор,\nЖеринен чыкты» деп айтар!\nАйланайын шер чором,\nАтамдан калган жан жором!\nКеткениң кайтып келгенде,\nТилекти кудай бергенде,\nКачып кеткен жалгызың,\nКайрылып калкын көргөндө,\nЖылтыркандуу Таласка\nЖыргай турган кезиңде\nЖыйылып жоро ичишип,\nЫрдай турган кезиңде,\nАйланайын чоролор,\nЫгы жок жерден эсирбе,"
  },
  {
    "id": "330",
    "text": "Жыйылып жоро ичишип,\nЫрдай турган кезиңде,\nАйланайын чоролор,\nЫгы жок жерден эсирбе,\nКыргызга кырсык кылам, — деп, —\nКалбагыла кесирге?!».\nСеметей туруп муну айтып,\nКара жанды муңайтып\nЖашын төгүп зар айтып,\nЖалган эмес, чын айтып,\n«Токто, чором, токто!» деп,\nТосуп туруп кеп айтып,\nТоргоп сөздү көп айтып,\n«Токто, чором» деп айтып,\n\fТогуз жерден ат тартып,\nАт түгүл кара баш тартып,\nКүнү калган эмедей,\nТосуп турду Семетей.\nЭми чоролор чогуу кеп салды,\nКеп салганда деп салды:\n«Манастын уулу, уккун, — дейт, —\nБаатыр болсоң, чыккын, — дейт. —\nКайрылып кантип бардык, — дейт, —\nБарганыбыз — ардак, — дейт. —\nУялбай бизге не келдиң?\nУкпайбыз сенден жардык!»— дейт\nКыйгачтаган Кыргыл чал\nКыйкырып туруп кеп айтат ,\nКеп айтканда бек айтат:\n«Байкушум тапкын жөнүңдү,\nКөрбөйбүз кыргыз элиңди.\nКойгун бизге кебиңди,\nМоюнга алдык өлүмдү.\nБиз кайтпайбыз кыргызга,\nБекер бизге тырмышпа!"
  },
  {
    "id": "331",
    "text": "Койгун бизге кебиңди,\nМоюнга алдык өлүмдү.\nБиз кайтпайбыз кыргызга,\nБекер бизге тырмышпа!\nБиз кетебиз, турбайбыз,\nЖылдыз менен Кундузга.\nТаарынгансып Семетей,\nТапшырасың арбакка!\nТаарынсаң мейлиң, кетебиз,\nТамаша салып калмакка\n«Токто» деп айтар сөзүң жок,\nКачкынды «кайта келгин» деп,\nСеметей сенин бетиң жок!\nАянбастан бел байлап,\nАтышып туруп кетебиз!\nКызыл канга бир жолу\nБатышып туруп кетебиз!\nАжал жетсе, өлмөк — чын,\nАянып сенден нетебиз?!\nАянбастан атышып,\nТүбөлүккө Семетей,\nАжырап сенден кетебиз!».\nКара-Колдун боюнда,\nКапка-Таштын оюнда,\nКара жолтой чоролор,\nКайрылбады турушка.\nОк жаадырып, жаа тартып,\nКачырып кирди урушка.\nЖолун тосуп эр Семең,\nТосуп турган кезинде,\n«Кандай кылып жетсем» деп,\nКозуп турган кезинде,\nБараң мылтык барсылдап,\n\fКара мылтык карсылдап,\nЧоролор чырды баштады,\nОк жаадырып тарсылдап.\nСаадактын огу ызылдап,\nАр кимиси чоронун\nАйкырышты быжылдап."
  },
  {
    "id": "332",
    "text": "Ок жаадырып тарсылдап.\nСаадактын огу ызылдап,\nАр кимиси чоронун\nАйкырышты быжылдап.\nАйтканынан кайтпастан,\nЖаман тилин тартпастан,\nМылтыктын огу тийгенде,\nЧарайна зоот чартылдап,\nЧарайнага ок тийсе,\nОт асманга жаркылдап,\nКыянатчы кырк чоро\nАянбай чырды баштады.\nЫзасынан Семетей\nӨлүп кете жаздады.\n«Айлансам чоро болбойт го,\nАламын деп ойлойт го?!\nТартуу тартсам болбойт го.\n«Талкалайм» деп ойлойт го?!»\nСеметей муну ойлонуп,\nКапалык ичке толгондо,\nКанчалык ыйлап, жалынса,\nКайрылбай турган болгондо,\nКара чунак Семетей\nКара жандан тойгондо:\n«Аттиң-арман, жаштыгым,\nБир атадан аздыгым.\nЖашымда жетим калганда\nМен жакындын көрдүм кастыгын.\nАрмандуу дүйнө кантейин,\nАр кимден көрдүм кордукту,\nЭрегиш кылып энеме,\nЭки агам кылды зордукту!\nЧогоолдугун карматып,\nЧоң атам кылды кордукту.\nЧогулуп качып калмакка,\nЧоролор кылды чоңдукту.\nАтам Манас кайран эр\nЧоң дөөлөттө турганда,\nЧоңдугун Манас көрсөтүп,"
  },
  {
    "id": "333",
    "text": "Чоролор кылды чоңдукту.\nАтам Манас кайран эр\nЧоң дөөлөттө турганда,\nЧоңдугун Манас көрсөтүп,\nЧорого кылган жардыкты.\nКылымды билген кезинде\nКырк чоро көргөн бардыкты.\n«Кылчайып карап койгун» деп,\nКыйкырып үнүм кардыкты.\nКылчайып мага карабай,\nКырк чоро кылдың тардыкты!\nКылча жаным аябай.\nКыйгылыгым чыдабай,\n\fКылдым деп буга ардакты...»,\nАрманын айтып Семетей,\n«Аманат жандан тойдум, — деп,\nАрмандуу дүйнө кантейин,\nАрбакка, иттер, койдум!»— деп,.\nАккелтесин дүрмөттөп,\nАянбай Семең он атты.\nОт чагышкан чородон\nОнун бирдей сулатты.\nАнттан кайтпас чоролор,\nАйкырышты бакылдап.\n«Койгула эми, чоро!» деп,\nСеметей келет жакындап.\n«Аянбай, чоро, кирген» деп,\nКыргыл чалы какылдап...\nОшол кезде жаш жетим —\nАлты жашар Күлчоро\nЧоролорго кеп айтат:\n«Койгула, чоро, койгула,\nБаарың өлдүң!» деп айтат\n«Акыретти көрдүң, — деп.\nАлтын ордо Таластан\nАжал айдап келдиң» — деп.\nЧорого Күлүс кеп айтты,"
  },
  {
    "id": "334",
    "text": "«Акыретти көрдүң, — деп.\nАлтын ордо Таластан\nАжал айдап келдиң» — деп.\nЧорого Күлүс кеп айтты,\n«Чогулуп өлдүң, — деп айтты. —\nЧоң жолборско катылып,\nБаарың өлдүң» — деп айтты.\nКырк чорого кеп айтты,\n«Кысылып өлдүң, — деп айтты, —\nМанастын тузу ургандан\nБузулуп өлдүң, — деп айтты, —\nАттиң — арман, жаштыгым,\nО, чоролор, пастыгың!\nМанастын уулу жалгызга\nБар беле сенин кастыгың?\nАйтайын. сенде акыл жок,\nАкылың болсо, чоролор,\nМанастан башка жакын жок!\nЖакынга жайлап кеп айтпай,\nЖарашыктуу эп айтпай,\n«Жайым мындай» деп айтпай,\nКөрбөгөндү көрдүңөр,\nАй талаада өлдүңөр.\nКатарыңар келди го,\nӨлгөнүң өзүм көрдүм го,\nЭрегиш кылган арамдар,\nЭр Семетей жеңдиң го?!\nУялбай жолго салдыңар,\nУбалга чоро калдыңар.\n«Кыргыздан качып келдик, — деп,\n\fКасташып келген калмакка\nЖагынып-жазып келдик, — деп, —\nНамысы жок чоролор,\nКанткенде келет баргыңар?».\nДеп, ошентип, зар ыйлап,\nКүлчоро сайрап турса да,"
  },
  {
    "id": "335",
    "text": "Намысы жок чоролор,\nКанткенде келет баргыңар?».\nДеп, ошентип, зар ыйлап,\nКүлчоро сайрап турса да,\nАнтташып алган чоролор,\nБаланын сөзүн элебей.\nЖалгыз келген Семенди\nАли да болсо баатырлар,\nБучкагына теңебей,\nТегеректеп жөө тартып,\nТытып кетчү немедей,\nНайзаларын сунушуп,\nӨлчү жерге сугушуп,\nКылычтарын алышып,\nКыйгай түшүп чабышып,\nЧоюнбашын чамдашып,\n«Чокуга!»— деп камдашып.\nТайбуурулдун соорусун\nСуу төккөндөй кандашып,\nЧындап кирген кезинде\nКочкордун төмөн четинде,\nБала жолборс Семетей\nКөп каргага бир шумкар\nЖалгыз тийген эмедей,\nОң Жагынан келгенин\nОйрон кыла баштады.\nСол жагынан келгенин\nСолдойто чаап таштады.\nТегиз кыргын болгончо,\nТекебердүү чоролор\nТегеренип качпады.\nАтка бекем баатырлар,\nЖан оозунан кеткиче,\nЖан соогалап шашпады...\nКаарданган чорого\nКаран түндү салганда,\nКара жердин бетинде\nКайтпас болуп калганда,\n«Кандай иш кылып койдум, —\nЭрегиш кылдым. сойдум!» деп,"
  },
  {
    "id": "336",
    "text": "Кара жердин бетинде\nКайтпас болуп калганда,\n«Кандай иш кылып койдум, —\nЭрегиш кылдым. сойдум!» деп,\nСеметей кирди арманга:\n«Эрегиш кылып чоролор\nЭби жок чырды салды го,\nЭлинен качкан чыккынчы,\nӨлүмдү каалап алды го?!\nЭрмек кылып алайын,\nЭпке келбес эрлерден\nЭки бала калды го?!\n\fАтамдан калган кырк чоро\nКыйноону менден көрдү го?!\nКалмакка качып кайрылбай,\nӨлүмгө өзү көндү го?!\nАтамдан калган чородон\nЭрбейген эки жаш бала\nМедерим болуп калды го?!\nУруулуу чоро кырылып,\nУятка мени салды го?!\nАлты сан кыргыз калкына\nУкум калсын дүйнөдө,\nМажик менен Камбардан\nТукум калсын дүйнөдө!\nАтаңдын көрү дүнүйө,\nАрбыды мээнет күнүгө.\nАтамдан калган чоронун\nКыянат кылгам кимине?!\nБерет белем бирөөнү\nБеттешип жүргөн жоолордун\nБеренинин миңине?!\nӨзөндөн чыккан өрт жаман,\nӨзүңдөн чыккан жат жаман.\nКыянат кылган чиркиндин\nКөргөнү, кокуй, тигине!\nКаршылашпай, элдешсе,\nБербейт белем жанымды,"
  },
  {
    "id": "337",
    "text": "Кыянат кылган чиркиндин\nКөргөнү, кокуй, тигине!\nКаршылашпай, элдешсе,\nБербейт белем жанымды,\nЖалгыздыкка карабай,\nОшолордун бирине!..».\nДеп, ошентип, Семетей\nАтайын келген эмедей,\nКочкордун калкын жыйдырып,\nКол алдына сыйдырып,\nЖердин бетин ачтырып,\nКөрүн терең каздырып,\nКара жерди ойдуруп,\nКара ашын мыктап сойдуруп.\nКелген элдин баарысын\nЭтке-майга тойдуруп,\nКырк чоронун бейитин\nКыркалата койдуруп,\nКызматы өткөн Манаска,\nКырк чоронун жоругун\nУруулуу журтту сындатып,\nАр бирөөнүн эрдигин\nЖомокчуга ырдатып,\nАтактуу уста алдыртты,\nАк күлбото чалдыртты,\nАрбагына ардактап,\nАк күмбөздү салдыртты.\nЭрикпеген чунагың\n\fЭки ай жатып күтүнүп,\nКырк чорого кырк күмбөз\nКыялдатып бүтүрүп,\nАкысына устанын\nАйры өркөчтөн нар берип,\nАлда канча мал берип,\nАлтын, күмүш зер берип,\nКырк күмбөзгө кырк найза,\nЖелегин байлап жөлөдү.\nКыялында зарланып,\nКыя тартып Семетей,\nКүңгүрөнүп жөнөдү.\n«Кыянатчы болбосо,"
  },
  {
    "id": "338",
    "text": "Желегин байлап жөлөдү.\nКыялында зарланып,\nКыя тартып Семетей,\nКүңгүрөнүп жөнөдү.\n«Кыянатчы болбосо,\nКырылмак беле, эл киши?\nКычаштык кылып элине,\nКелген окшойт өлгүсү.\nКырк күмбөздү салганым,\nКыран Манас айкөлгө\n| Кызматынын белгиси.\nКырк чором болсо кырылды,\nКыргыздар угар чырымды.\n«Кырк чоросун кырды» деп,\nКылымга сөзүм угулду.\n«Кымбатымды кырдым» — деп,\nКимге айтамын сырымды?\n«Кой» деп койгон адам жок,\nКарыя Бакай абам жок!\nКандай жорук баштадым,\nКырк чорону кыйратып,\nКаргаша кылып таштадым.\nАрача кылган адам жок!\nАйрылып калдым чоромдон,\nАрмандуу дүйнө ушу экен!\nАтамдан калган жоромдон,\nЭки бала — эрмегим,\nЭптеп кудай бергеним,\nМиндирсем, атка минеби.\nСапардын жайын билеби?!\nАлыстан келген жоо болсо,\nАбасына эш болуп,\nАйкалыша жүрөбү?!...».\nДеп, ошентип калганда,\nБолгон окшойт арманда.\nМуну мындай таштайлык,\nСеметейге чыр салган\nЧынкожодон баштайлык.\n\fЧЫНКОЖОНУН СЕМЕТЕЙДЕН"
  },
  {
    "id": "339",
    "text": "Муну мындай таштайлык,\nСеметейге чыр салган\nЧынкожодон баштайлык.\n\fЧЫНКОЖОНУН СЕМЕТЕЙДЕН\nАТ СУРАТКАН\nЭми Чынкожонун кеби бар,\nЧымырканар эби бар.\nКан Шыгайдын баласы,\nКай жеринде кеми бар?!\nШыгайдын уулу Чынкожо —\nЧыныгы баатыр, чың ошо.\nЖалпы нойгут баштыгы\nСеметейди жашсынтып,\nКайнап чыкты кастыгы.\nЧынкожону эсирткен\nСеметейдин жаштыгы.\nЭр Чынкожо ойлонуп,\nОк жыландай толгонуп,\nЭртиш, Токо чоросу —\nЭкөө менен кеңешип,\nСеметейге теңешип,\nБул сөздү айтты эгешип:\n«Семетей» десе дардайып,\nУктап жатат барбайып.\nЭси жок жетим жаш болуп,\nЭтке, майга мас болуп.\nКанын чачкан калмактан\nМанастын кунун куубады.\nАкун канга барбады.\nАныктап кабар салбады.\nАрнап койгон колукту —\nАйчүрөктү албады.\nМинтип жүрсө бул итти,\nТүбүндө кудай каргады.\nКара тумшук ит кулду,\nКантип кудай жалгады?\nАйчүрөктөн айрылса,\nАрманын айтып зарлайт го,\nТайбуурулдан айрылса,\nЖанында адам калбайт го?!"
  },
  {
    "id": "340",
    "text": "Айчүрөктөн айрылса,\nАрманын айтып зарлайт го,\nТайбуурулдан айрылса,\nЖанында адам калбайт го?!\nТалас, Чүйдү бир чапсак,\n\fАйчүрөк бизди тандайт го?!\nАйчүрөктү алгандын,"
  },
  {
    "id": "341",
    "text": "Эч арманы калбайт го?!\nЭби келсе, Эртишим,\nБуурулду сурап баралык!\nАлдап туруп жетимден,\nТайбуурулду алалык!\nТайбуурул колго тийген соң,\nСеметей колго кирген соң,\nТамашаны салалык,\nТалас, Чүйдү чабалык,\nОлжону мыктап табалык,\nАбыдан көңүл тынган соң,\nАкун канга баралык!\nПеринин кызы Чүрөктү,\nБерсе кудай, алалык!\nАягы Букар, Самаркан,\nБүтүн колго каратып,\nБукара кылып салалык!\n«Жан жолдошум эр Токо,\nЖаныма күйчүү шер ошо.\nКезегинде, эр Током,\nКерегиң тийген шер ошо.\nЭдилбайдын Эртиши —\nТартынбаган эр киши.\nЭлчиге барган тартынбай,\nЭр кишинин белгиси.\nСеметейге барганда,\nАста секин кеп айткын!\n«Чынкожо агаң жиберди,\nАт сурап келдик, — деп айткын!\nБуруу-терүү санабай,\nМал көзүнө карабай,\nТууганды алыс санабай,\nЧынкожонун көөнү үчүн,\nБуурулду бергин» — деп айткын!\nАйткан сөзгө кирбесе,\nКадырыңды билбесе,\n«Буурул атты бергин, — де, —\nБул сөзүмө көнгүн, — де. —\nБуурул атты бербесең,"
  },
  {
    "id": "342",
    "text": "Кадырыңды билбесе,\n«Буурул атты бергин, — де, —\nБул сөзүмө көнгүн, — де. —\nБуурул атты бербесең,\nБул сөзүмө көнбөсөң,\nКөргүлүктү көрдүң, — де, —\nТирүүлүккө ишенбе,\nЧынкожодон өлдүң, — де, —\nТайбуурулга келдим, — де, —\nТартынбастан бергин! — де, —\nТайбуурулду бербесең,\nТамашаны көрдүң! — де, —\n\fЖетпесе да ажалың,\nЧынкожодон өлдүң!» де.\nСеметейге барып кел,\nБуурулду берсе алып кел!\nАбыдан сөзгө канып кел,\nМенден кабар салып кел!\nТайбуурулду бербесе,\nТаластын жолун чалып кел!\nКаарыма алганда,\nКамап туруп аламын,\nКайнардагы калаасын,\nТалап туруп аламын!\nКалжыраган жетимди\nСабап туруп аламын!\nТаласынан чыгарбай,\nКордук кылып аламын!\nКолу менен бербесе,\nЗордук кылып аламын!\nЧаап алам Таласын,\nТалап алам калаасын!\nЧакырып келбейт Семетей,\nӨлүп калган Манасын!\nНогой менен Нойгуттун\nАчып коём арасын.\nОйлоп көрсүн чамасын!\nЧынкожо бар деп ойлосун,\nШыгай кандын баласы!\nСураса бербес Буурулду,"
  },
  {
    "id": "343",
    "text": "Ойлоп көрсүн чамасын!\nЧынкожо бар деп ойлосун,\nШыгай кандын баласы!\nСураса бербес Буурулду,\nОлжо кылып аламын!\nБаш көтөртпөй жетимди\nМолдо кылып аламын!\nКайнардагы калаасын\nОрдо кылып аламын!\nЖортугунан көндүрүп,\nЖорго кылып аламын!\nАянбастан кеп айткын,\nТартынбастан бек айткын!».\nДеп, ошентип, Чынкожо\nЭртиш менен Токону\nСеметейге жөнөтүп.\nКүтүп- келген жери ошол.\nЭртиш менен эр Токо\nАдыраңдап жөнөдү.\nЧынкожо буйрук кылган соң\nБарбаганда өлөбү?!\nСүрү кетип, суу кечип,\nАрада нечен күн өтүп,\nЭртиш менен эр Токо\nЖетип барды Кең-Колго.\nЧынкожо буйрук кылган соң,\n\fЧымындай жанды аяйбы,\nӨкүм өскөн эки дөө\nӨлгөнүнө карайбы?!\nӨздөрү баатыр болгон соң,\n«Өлөмүн» деп санайбы?!\nТаласты көрүп сөз салып,\nКарап турган кезинде,\nТүш кылтайган бешимде\nКалың жылкы көрүндү.\nКөп жылкыны көргөн соң,\nТизгин колго карышып,\nАч бөрүдөй ыкыстап,\nСалган бойдон барышып,\nЭртиш, Токо — эки кул\nИздеп келген эли ушул."
  },
  {
    "id": "344",
    "text": "Ач бөрүдөй ыкыстап,\nСалган бойдон барышып,\nЭртиш, Токо — эки кул\nИздеп келген эли ушул.\nЖазы менен Өзгөндөн\nСамап келген жери ушул.\nКөп жылкыны аралап,\nКөй кашкалар саралап,\nОйлободу «киммин» деп,\nӨз кубатын чамалап.\nАттын башын бурбастан,\nАял кылып турбастан,\nЧынкожонун тапшырган\nБуйругун эки кылбастан,\nЖакын келди отоого\nТизгинин жыя тартпастан.\nСекин-секин кеп салды,\nЧечилип сырын айтпастан,\nОтоо башы Аман эр, .\nОйлонгон сөзү жаман эр,\nЧыргайлыгы кармаса,\nЧалып салчу каман эр.\nЖылкычылар чогуулап,\nАманга жетип барышты.\n«Бул алда кандай адам» — деп,\nОдурайып алышты.\nАста-секин сүйлөшүп,\nШыбырашып калышты.\n«Доспу» десек, салам жок,\n«Душман» десек, жарак жок,\n«Мас болгон» десек, арак жок,\nКайратында санат жок.\nКаршылык кылган биз жактан\nКара кылдай залал жок,\nКөрдүңбү, балдар, мүнөзүн,\nКөңүлүндө адал жок.\nКандардан келген элчиби?\nДушмандан келген ченчиби?\n\fКалк аралап сөз тартып."
  },
  {
    "id": "345",
    "text": "Көңүлүндө адал жок.\nКандардан келген элчиби?\nДушмандан келген ченчиби?\n\fКалк аралап сөз тартып.\nКанына кабар берчүбү?.\nСекин-секин кеп айтат,\n«Семетей кайда» деп айтат,\nАкырын аста кеп айтат,\n«Арстаның кайда» деп айтат.\nОшондо Аман тура албай,\nУнчукпай сабыр кыла албай,\nАчууланып бакырды,\n«Канчоро менен Күлчоро,\nЖоо келди!» деп чакырды.\nКамбардын уулу Канчоро,\nАлмамбет уулу Күлчоро\nЖылкыга келген көрмөккө,\n«Кийик атып, аң уулап,\nЖыргайбыз» деп эрмекке.\nАмандын үнүн уккан соң,\nЫргып турду уйкудан.\n«Ким алат» — деп жылкыдан?\nЖоо кайдалап элеңдеп,\nДушманың кайда көрөм, — деп, —\nАйылга келген жоо болсо,\nАманат жаным соо болсо,\nАтышып жатып өлөм — деп, —\nАрбашканын көрөм, — деп, —\nЖазасын колго берем деп,\nЖетип келди Аманга,\nЖелигип турган шамалга.\nКелсе Аман — башында,\nЖылкычылар — кашында.\nАчууланып бакылдап,\nСүйлөп жатат шакылдап.\nЭртиш менен эр Токо\nКелип калган жакындап."
  },
  {
    "id": "346",
    "text": "Ачууланып бакылдап,\nСүйлөп жатат шакылдап.\nЭртиш менен эр Токо\nКелип калган жакындап.\nАнда Аман кеп айтат,\nКеп айтканда деп айтат:\n«Талас, Талас болгону,\nТаласка кыргыз конгону>\nТөргө жылкы толгону,\nКайнарга калаа салганы,\nКалкты Семең алганы,\nКалган жок журтта арманы.\nМанастан калган мен Аман\nКең-Колго жылкы салганы,\nКең-Кол турсун мал багып,\nСуусамырга барганы,\nӨткөн эмес өрүштү,\nЧоочун жандар аралап,\nКайдан келген жансыңар,\nКаракчыдай сагалап?».\n\fДеп, ошентип, эр Аман\nЭртиш менен Токону\nАлган экен камалап.\nКамбардын уулу Канчоро,\nАлмамбеттин Күлчоро\nЭртиш менен Токону\nКөрөр замат таанышты.\n«Аман аке, койгун!» деп,\nТоктотушту, наалышты.\nЭртиш менен Токону\nАт үстүнөн алышып,\nАлдына төшөк салышып,\nАйтып сөзгө канышып,\nАңгеме сөзгө барышып,\nКымыз куюп сунушуп,\nАбыдан ичти тунушуп.\nКүлчоро эми кеп айтат.\nКеп айтканда деп айтат:\nЭртиш, Токо — эки ага,\nЭсен-аман болдуңбу,"
  },
  {
    "id": "347",
    "text": "Күлчоро эми кеп айтат.\nКеп айтканда деп айтат:\nЭртиш, Токо — эки ага,\nЭсен-аман болдуңбу,\nЭрикпей аман жүрдүңбү?\nЭстегенде келдиңби?\nСак-саламат болдуңбу?\nСагынбай эсен жүрдүңбү?\nСанааңа алып тууганды,\nСагынганда келдиңби?\nАксыдан көчкөн көп нойгут —\nТууган аман жатабы?\nШыгайдын уулу Чынкожо —\nБуудан аман жатабы?\nЖалпы нойгут саламат, —\nЭлиң аман жатабы?\nШыгайдын уулу Чынкожо —\nБегиң аман жатабы?\nАксакалдуу карыя,\nЧалдар аман жатабы?\nАшык атып ойногон\nБалдар аман жатабы?\nЭлеңдешип сүйлөшүп,\nЭнеңер аман жатабы?\nЖери-суусун сагынбай,\nЖеңелер аман жатабы?\nАксыдан нойгут көчкөндө,\nАлты жашта бар элек.\nЭчтемени билбеген\nАт чабуучу бала элек.\nЖаш да болсок, ар ишти.\nБайкай жүрчү жан элек.\nСеметей абам жаштыктан,\nАрак ичкен мастыктан,\n\fАкыл-эсин жыйнабай,\nАйткан сөзүн тыңдабай,\n«Аксакалдуу абам, — деп, —\nМен дагы сенин балаң, — деп\nЧекилик кылса мейли, — деп, —\nШыгай канды сыйлабай,"
  },
  {
    "id": "348",
    "text": "Мен дагы сенин балаң, — деп\nЧекилик кылса мейли, — деп, —\nШыгай канды сыйлабай,\nАбам Шыгай карыя,\nКечеги сөздү танды, — деп, —\nИзиме чөбүн салды, — деп, —\nКеле жаткан жол менен,\nКербеним талап алды, — деп. —\nЖылкысын алды жылдырып,\nШыгай канды сындырып.\nБолор-болбос иш үчүн,\nБолжолсуз ишти кылды, — деп, —\nАбам Шыгай камынып,\nАзыраак сөзгө таарынып,\nКөчүп калган көп нойгут,\nАнжыянга жамынып,\nКөп нойгутка баш болуп,\nКөчүп кеткен Шыгай кан,\nКөңүлү калып туугандан.\nКөтөрүлүп бу жайдан,\nАксыдан көчтү турбастан,\nАттын башын бурбастан,\nАял кылып тынбастан,\nАртына сабыр кылбастан,\nКөчүп барып Шыгай кан\nКонуш алды — деп уктук.\nКара-Кулжа, Жазыдан\nОлут алды — деп уктук.\nКара-Кулжа төр жайлап,\nКара кызыл бээ байлап,\nКара түпөк сыр найза\nЫргап турат — деп уктук,\nКалың нойгут Жазыда\nЖыргап турат — деп уктук.\nБир жылдан кийин Шыгай кан\nКаза тапты — деп уктук.\nШыгайдан кийин Чынкожо"
  },
  {
    "id": "349",
    "text": "Жыргап турат — деп уктук.\nБир жылдан кийин Шыгай кан\nКаза тапты — деп уктук.\nШыгайдан кийин Чынкожо\nБаатыр болду — деп уктук.\nКаттоосу бизден Кашкарга\nЖакын болду — деп уктук.\nКара атын минип Чынкожо.\nКашкарга барат — деп уктук.\nЭрдигинен ал элден\nАлман алат — деп уктук.\nЭртиш, Токо — эки ага,\nУккан сөзүм чын бекен?\nШыгайдын уулу Чынкожо\n\fУшунчалык тың бекен?\nНойгуттун калкын кайтарып,\nӨз боюна чың бекен?\nКара таман кашкардык\nЧынкожого кул бекен?\nЭртиш, Токо — эки ага,\nЭми сизге кеп келди,\nАгалар аман көрүштүк,\nАйтсаңар сөзгө эп келди!».\nДеп, ошентип, Күлчоро\nЭлчилерге кеп берди.\nЧынкыжодон элчиге\nЧындап келген эр Токо\nМына мындай кеп салды.\nКеп салганда деп салды:\n«Канчоро менен Күлчоро,\nАксыдан нойгут көчкөндө,\nАшыгып үйүн чечкенде,\nКалың нойгут тууганың\nКара жандан кечкенде,\nЖоргонун белин ашканда,\nНаманганды басканда,\nКүдөрүн үзүп туугандан\nКүндөп-түндөп качканда,"
  },
  {
    "id": "350",
    "text": "Жоргонун белин ашканда,\nНаманганды басканда,\nКүдөрүн үзүп туугандан\nКүндөп-түндөп качканда,\nКанчоро менен Күлчоро\nАлты жашта бар элең,\nАтка чапчу бала элең.\nЭртиш, Токо — эки агаң\nЖыйырма жашта бар эле.\nЖыйында жүрчү жан эле.\nЫйлап көчтүк көчкөндө,\nЧындап үйдү чечкенде,\nКөчкөнүбүз билинбей,\nАксыдан барып Өзгөнгө,\nЖыргап калдык Өзгөндө.\nӨзөнүнө Өзгөндүн\nШыгайдын уулу Чынкожо\nКалаа салды, бу да чын.\nКара атты минип Кашкарга\nКыраан чалды, бу да чын.\nБарган жери корккондон\nЫктап калды, бу да чын.\nБаш көтөрбөй көз жумуп,\nУктап калды, бу да чын.\nКара Кулжа. Жазыдан\nКалын нойгут жай алдык.\nКашкардан сурап чай алдык.\nКан Шыгайдан башкасы\nКалын нойгут амандык.\nЭртиш, Токо — эки агаң\n\fМурун көрдүк жамандык.\n«Жамандык» деп кек кылбай,\nКылып келдик адалдык.\nАздап калды агасы,\nКылбас бекен Семетей\nТайбуурулга сараңдык?\nАт аяган жер карайт,\nКуш аяган көк карайт,\nКас тууганы дос болсо,"
  },
  {
    "id": "351",
    "text": "Тайбуурулга сараңдык?\nАт аяган жер карайт,\nКуш аяган көк карайт,\nКас тууганы дос болсо,\nКандай адам мал аяйт?\nЧынкожо агаң жиберди,\n«Көрүп кел» деп силерди.\nКайдагыны ойлонбой,\nКайтып боору имерди.\n«Таластагы тууганга,\nБарып кел — деп жиберди.\nСүйлөшүп сөзгө абыдан.\nКанып кел — деп жиберди.\nСеметей берсе, Буурулду\nАлып кел — деп жиберди.\nНогой, нойгут ортосун\nКынап кел — деп жиберди\nУбада сөздү бек кылып,\nЧыдап кел — деп жиберди.\nСеметейдин марттыгын\nСынап кел — деп жиберди.\nТайбуурулду баатырдан\nСурап кел — деп жиберди.\nКолкосуна аларын\nБилип кел — деп жиберди.\nБерип салса, Буурулду\nМинип кел — деп жиберди.\nСагынышкан тууганга\nЖүрүп кел — деп жиберди.\nАтын берсе, туугандан\nКүлүп кел — деп жиберди.\nЭр агаңдын мүнөзүн\nБилип кел — деп жиберди.\nМанастын уулу Семетей\nТуугандыкка келбесе,\nТайбуурулду Семетей\nЭрки менен бербесе,\nКайнардагы калаасын\nТалап туруп алмакпыз,\nКаяша кылган калчадай."
  },
  {
    "id": "352",
    "text": "Эрки менен бербесе,\nКайнардагы калаасын\nТалап туруп алмакпыз,\nКаяша кылган калчадай.\nСабап туруп алмакпыз!\nОрдосунан чыгарбай,\nКордук менен алмакпыз!\nКыймылдатпай ордунан,\nЗордук менен алмакпыз!\n\fТалкан кылып таштайбыз,\nЧаң бастырып Таласын.\nЧакырып келбейт Семетей,\nСөпөт болгон Манасын.\nБилип койсун Семетей,\nЧынкожонун чамасын!\nКүлчоро менен Канчоро\nКөндүрүп койсун абасын!\nКөнбөсөңөр чоролор,\nЧынкожонун калың кол\nКең Таластан табасың!\nБайкагыла чоролор,\nШыгайдын көр коо баласын'\nДеп, ошентип, эр Токо\nАйтып сөзүн билгизди.\nӨкүмдүгүн, эрдигин,\nЭкөөнө тең тийгизди.\nКүч көрсөткөн жеринде\nКүлчорону күйгүздү.\nКанчоро менен Күлчоро\nАчуусу келип арбайып,\n«Айткан сөзү кандай» — деп,\nАнт ичкендей саргайып,\nЖаш муруту тик чыгып,\nЖаагын жара түк чыгып.\nКүлчоро туруп кеп айтты:\n«Күйдүргү, Токо» деп айтты,\nАчуусу келип чунагың,\nАянбастан бек айтты:\n«Буурулду бергин — дегениң,"
  },
  {
    "id": "353",
    "text": "«Күйдүргү, Токо» деп айтты,\nАчуусу келип чунагың,\nАянбастан бек айтты:\n«Буурулду бергин — дегениң,\nБууданың өлсүн — дегениң!\nАсырап сактап өстүргөн\nТууганың өлсүн — дегениң!\nАтынды бергин — дегениң,\nАбамды өлсүн — дегениң!\nАрдактап баккан Канчоро\nАгамды өлсүн — дегениң,\nБуурулду сурап келгениң,\nБул эмне дегениң?\nШыгайдын уулу Чынкожо,\nАйта албай жүргөн кеби бар,\nАтасы кордук көргөн кул,\nАла албай жүргөн кеги бар.\nТайбуурулдан айрылса,\nЖайлаймын — деген чени бар.\nКаражолтой кош баатыр,\nМунун кай жеринде эби бар?1\nЭэрчишип келген эки кул,\nЭми эле билдим чыныңды.\nБилбепмин сенин сырыңды.\n\fБашыңды чагып талкалап,\nБасайын сенин чырыңды!\nМаскара болуп нойгутка,\nАйтып баргын чыныңды!\nКастыгың мага билинди,\nКагайын сенин жиниңди!\nБаатырсынган эки кул,\nБасайын сенин үнүңдү!».\nДеп, ошентип, калганда,\nТокону кудай каргады.\nКончундагы нар кескен\nАзыр сууруп алганы.\nАзыр мууздап ийчүүдөй,"
  },
  {
    "id": "354",
    "text": "Токону кудай каргады.\nКончундагы нар кескен\nАзыр сууруп алганы.\nАзыр мууздап ийчүүдөй,\nКанчорону кармады.\n«Андай эмес, мындай» деп,\nКанчоро менен Күлчоро\nЭртиш менен Токону\nТепкилекке алышып,\nӨлбөгөндөй кылышып,\nӨлөрчө сөздү угузуп:\n«Куйкаңды тилип мурч салам!\nКуйругуң тилип туз салам!\nДалыңды тилип чок салып,\nТаманың тилип ок салам!».\nДеп, ошентип, Күлчоро\n«Чынкожо бегиң көрсүн» деп,\nТамга салды бетине.\nКаршы-терши чаптырып,\nКөк ала салды этине.\n«Мындан кийин түз келип,\nКөрүнсөңөр көзүмө\nЖору менен кузгунду\nКондурамын төшүңө.\n«Айта баргын» деп айтты,\nЭр Чынкожо тил алса,\nКелип жүрсүн эсине!».\nДеген экен чоролор\nЧынкожонун бегине.\nМуну мындай таштайлык,\nАйчүрөктүн айлалуу\nУчушунан баштайлык,"
  },
  {
    "id": "355",
    "text": "Чынкожо Толтойдун атагы\n\fЧЫНКОЖО, ТОЛТОЙДУН ЗОРДУГУ, ЧҮРӨКТҮН\n              УЧУШУ\nЧынкожо Тайбуурулду алдап ала албады. Кордук көрүп барган эки\nчоросун көрүп, ого бетер кыжыры келди, бирок өзү гана\nСеметейге кол салуудан коркту. Толтойдун атасы Багыш\nкалмактарга чыккынчылык кылгандыгы үчүн өлтүрүлгөн болучу.\nОшондуктан Чынкожо Толтойду Семетейге каршы көкүтүп,\nСеметейдин колуктусун Толтойго тартып алып берүүгө аракет\nкылат. Семетей анда Айчүрөктү билген эмес. Толтой: «Семетейге\nкаршы барбайлык, Чүрөктү албайлык, андан көрө Семетей менен\nжакындашып татуулашалык» — деп Чынкожо Толтойду ардантат.\n«Намысын жок, сен эр эмессиң, сен Багыштан туулбай кал!\nСеметей менден эр эмес, сен барбасаң өзүм барамын. Сени\nдостуктун антына коём. Айчүрөктү өзүм алам» — дейт. Акырында\nТолтойдун намысы келет. Ошентип. эки баатыр Акун кандын элине\nкөчө барышып, «Айчүрөктү берсин» деп элчи жиберишет, Акун"
  },
  {
    "id": "356",
    "text": "көчө барышып, «Айчүрөктү берсин» деп элчи жиберишет, Акун\nкан элчиге катуу жооп берет.\nЧынкожо, Толтой элинен\nЭр өлтүрүп салбасам,\nЭски доого калбасам,\nКүндөй болгон баламды\nКүйгүзүп кармап бергенден.\nКүнөө кылып салбасам,\nАйчүрөктү бербеймин.\nМенин чамам келбесе,\nИздеп алар шери бар,\nЖоолап алар эли бар.\nЭр Семетей баатырдын\nКолуктусу болучу.\nАтасын тарткан эр болсо,\nЗордук кылган баатырлар\nСеметейден көрөт го?.\nСерпише келсе Чынкожо,\nАжалдан мурда өлөт ко?!\nАйчүрөк алсаң оң болбойт,\nАсили ишиң жөн болбойт.\n\fУрушсаң, уят болосуң,\nКармашсаң, кордук көрөсүң!\nЭр Семетей баатырдын\nКатынын алсаң өлөсүң!\nКайтып кеткин үйүңө.\nКерек болсо дүнүйө.\nМинериңе ат берем,\nКиериңе тон берем.\nОн эки капка шаарыман\nТандасаң сулуу кыз берем.\nМанастын уулу Семетей,\nАлыстан кабар кеп угар,\n«Аташып койгон жарыңды,\nЧынкожо алды» деп угар.\nАттанып чыгар жол алып,\nАлтымыш түркүн кол алып,\nКысып салар элиңди,"
  },
  {
    "id": "357",
    "text": "Чынкожо алды» деп угар.\nАттанып чыгар жол алып,\nАлтымыш түркүн кол алып,\nКысып салар элиңди,\nСындырып салар белиңди!\nСоюп салар атыңды,\nЖоюп салар калкыңды!\nАйтып баргын каныңа,\nМен Чүрөктү бербеймин.\nБермек түгүл алардын.\nЖүздөрүн да көрбөймүн!».\nАкун кандын бул сөзүн,\nТак ошондой деп айтып,\nЭлчи келди бек айтып.\nБул кабарды уккан соң,\nКан Шыгайдын Чынкожо —\nКадимки баатыр тың Кожо\nЖедигердин Толтойго\nЧакырып кеңеш салды ошо.\nАт көкүлүн сүйүшүп,\nАт куйругун түйүшүп,\nАтышарга мергенди,\nМылтык атар эренди,\nБир башка бөлүп алды эми.\nЖелекти жерден көтөрүп,\nЖекелеп жоого киргенди,\nЖоо жарагын билгенди.\nКылкандай найза кылайтып,\nЖасоо бөлүп салды эми.\nЧабышарга балбанды,\nЖаса чаппас мыктууну,\nЖоого тиер ыктууну,\nАлга салып Чынкожо,\nТууну берип Толтойго,\nАкун кандын шаарына\nЧабуулду коюп калды эми.\nАт ойнотуп турушуп,\n\fАкун кандын аскери\nАстынан торгоп урушуп,\nКарагай найза кагышып,"
  },
  {
    "id": "358",
    "text": "Ат ойнотуп турушуп,\n\fАкун кандын аскери\nАстынан торгоп урушуп,\nКарагай найза кагышып,\nКак жүрөккө малышып,\nАркы-терки сүрүшүп,\nКачпай туруп салышып,\nАйбалта колго алышып,\nАябай башка салышып,\nБолоттон соккон калканды\nТалкалашып калышып,\nТоо түбүндө турушуп,\nТоону кандап урушуп,\nКоо түбүндө турушуп,\nКоону кандап урушуп,\nАйбалта тийип чекеге,\nАлда канча жигиттер\nӨлүп жатты жекеде.\nТайманбастан Чынкожо\nОшондо туруп кеп айтат,\nӨкүмдүгүн билдирип,\n«Талкан кылам» деп айтат.\n«Жазында аштык салдырбай,\nКүзүндө эгин алдырбай,\nЖалдуу байтал мингизбей,\nЖакшы кийим кийгизбей,\nКуйруктуу козу жегизбей,\nТалкандай элин чалам, — дейт,\nЖүдөтүп жатып алам!»— дейт.\nДүмөктү мыктап салды эми.\nЧалгынды мыктап чалды эми.\nЖайлоого чыккан мал койбой,\nЖалпы тийип алды эми.\nКүрүчүн атка жем кылып,\nАлты сан элин дем кылып,\nКамап жатып калды эми...\nАкун кандын Айчүрөк\nОшондо туруп кеп айтат,\nКеп айтканда деп айтат:"
  },
  {
    "id": "359",
    "text": "Камап жатып калды эми...\nАкун кандын Айчүрөк\nОшондо туруп кеп айтат,\nКеп айтканда деп айтат:\n«Олжого түшүп барганча,\nОлжо катын болгончо,\nМинтип кордук көргөнчө,\nЭр Семетей баатырды\nИздеп кетем өлгөнчө.\nАбыдан баатыр эр болсо,\nЧакырып алып келейин.\nЗордук кылган Толтойдун\nМаани-жайын көрөйүн.\nЧынкожого чын эле\nКантип тирүү барайын?!\nСеметей анык эр болсо,\n\fЭэрчитип келип Толтойдон\nЧындап өчүм алайын!», —\nДеп, ошентип Айчүрөк,\nАкылы жандан табылып,\nАк куу кебин жамынып,\nКанатын күнгө каккылап,\nКуйругун кумга чапкылап,\nАк куурай башын сыдырып,\nАй ааламды кыдырып,\nКең Талас өңдүү жер таппай,\nСеметей өңдүү эр таппай,\nАлыска кетип адашып,\nАйланып жүрдү эл таппай.\nЧет Бээжиндин оюнда,\nЖекендүү көлдүн боюнда,\nСары ала жылкы сандан көп,\nСур жылкысы андан көп,\nКоңурбайдын көп жылкы\nЖаткан экен жер жайнап,\nЖашылданган төр жайлап.\nАкундун кызы Айчүрөк,\n«Семетейдин жылкысы\nКызыл буурул» деп уккан."
  },
  {
    "id": "360",
    "text": "Жашылданган төр жайлап.\nАкундун кызы Айчүрөк,\n«Семетейдин жылкысы\nКызыл буурул» деп уккан.\nКатын-кыздан кеп уккан,\n«Семетейдин жылкысы\nКара буурул» деп уккан.\n«Кечээ кайнатам Манас өлгөндө,\nАбыке, Көбөш — эки арам\nОлжо кылып бөлгөндө,\nАйгырын сурдан салганбы?\nБуурулунан бузулуп,\nСурча болуп калганбы?\nЖе болбосо, дүнүйө,\nКөргөн киши жалганбы?», —\nДеп, ошентип, ой ойлоп,\nАсмандан ыйлап бой-бойлоп.\nАйчүрөк турган кезинде,\nАлгара минип койкоюп,\nЧоң өтүк бутта чойкоюп,\nАлтындан топчу чоң күрмө\nАйдалыда жаркылдап,\nАлдындагы Алгара\nАлчыланып шартылдап,\nТеминөөрү телпилдеп,\nАркасында айдары\nАры-бери селкилдеп,\nКалдайган калың жылкыга\nКоңурбай келди баркылдап.\nКөзүндөгү таштеги\nТегирмендин ташындай.\n\fКөздөн чыккан шоросу\nЧоң кочкордун башындай,\nМурундарын карасаң.\nСелебенин кабындай,\nМуруттарын карасаң,\nАйбалтанын сабындай,\nАркасында айдары\nАргымактын жалындай,\nКаардуу калмак башы бар,"
  },
  {
    "id": "361",
    "text": "Айбалтанын сабындай,\nАркасында айдары\nАргымактын жалындай,\nКаардуу калмак башы бар,\nКалпакта шуру ташы бар.\nМуруту буурул болуптур,\nДалай жашка толуптур.\nАдырайган баатырдын\nАбыдан бою солуптур.\nАйдалысы кең экен,\nАдамдан чыккан эр экен.\nАсылышкан эрлерди\nАлары да эп экен.\nСол далысы кең экен,\nСолоондон чыккан эр экен.\nОң далысы кең экен.\nОйроттон чыккан эр экен.\nДалай жашка толбосо,\nКалкыма душман болбосо,\nТийип алчу неме экен!\nТийип алар күн болсо,\n«Качып барып карабет,\nКалмакка тийди» дээр бекен?\nДеп, ошентип Айчүрөк,\nМуну сынап өттү эми,\nМындан кайып өттү эми.\nЧоң-Ополдун оюнда,\nСары-Көлдүн боюнда\nКанатын Чүрөк сылады.\nБуудайык кандын Музбурчак\nСакалы бар бир кучак,\nАсмандан байкап сынады.\n«Сакалынын агы экен,\nСапар кетер чагы экен.\nЭр Толтойдун дартынан,\nЧынкожо кулдун зарпынан.\nБаштап алып барганга,\nБарып өчүн алганга,\nЖыйырма беште болсочу,\nЖаш кезинде жайнаган,"
  },
  {
    "id": "362",
    "text": "Баштап алып барганга,\nБарып өчүн алганга,\nЖыйырма беште болсочу,\nЖаш кезинде жайнаган,\nЖалдуу кара шер экен!\nКармашкандан кайтпаган,\nЖигиттин гүлү эр экен!\nМында кудай туш кылса,\nТийбей турган эр бекен?!\n\fМындан өтүп кеткенде,\nОтуз бешке жеткенде,\nМында кудай туш кылса,\nТийбей турган эр бекен?!\nКырк жашына жеткенде,\nКошулбай турган шер бекен?!\n«Качып барып карабет,\nКарыга тийди» дээр бекен?!».\nДеп, ошентип, Айчүрөк\nКанатын кайра чапкылап,\nКуйругун кумга каккылап,\nСанаасы санга бөлүнүп,\nКабырга сөөгү бөлүнүп,\nМындан кайтып өттү эле.\nАлайды басып сыдырып,\nАнжыян менен Ташкенди\nАралап учуп кыдырып,\nКара-Буура, Чаткалдан\nКайра айланып чыкты эле,\nАсманда жүрүп ой-ойлоп,\nСеметей таппай бой-бойлоп,\nКөңүлүн көпкө бөлдү эле;\nАк булуттун астынан,\nАк мунардын үстүнөн\nАныктап жерди көрдү эле.\nТөрт-Күлдүн төмөн жагында,\nМанастын тиккен багында,\nКайнардын кара көзүндө,\nКак чынардын өзүндө,"
  },
  {
    "id": "363",
    "text": "Төрт-Күлдүн төмөн жагында,\nМанастын тиккен багында,\nКайнардын кара көзүндө,\nКак чынардын өзүндө,\nКең-Колдун маңдай жагында,\nАйга баккан ак сарай\nАбыдан көрүп алды эми.\nАсмандагы Айчүрөк\n«Издеп келген Семеңди\nТаптым го?!» деп калды эми.\n«Жердеген жери Талас. — деп\nАтасы баатыр Манас» деп,\nУккан экен укмуштан.\n«Баатыр Манас өлгөндө,\nЭл чогулуп көмгөндө,\nАк саргылды сойдуруп,\nАлты күнү эрикпей,\nКазанагын ойдуруп,\nКызыл дилде чачтырып,\nКыямат жолун ачтырып,\nЧоң-Өзөндүн боюнан,\nКүлботосун чалдырып,\nНарга жүктөп алдырып,\nТөрө Манас күмбөзүн\nДаңаза кылып калдырып,\n\fЖети миң эркеч майына\nКыш бышырып бек салган,\n«Жетигимдин күмбөзү\nЖети кылым өткүчө\nТурар бекен» деп салган.\nАлты миң эркеч майына\nКыш бышырып бек салган,\n«Асылымдын күмбөзү\nАлты кылым өткүчө\nТурар бекен» деп салган.\n«Андан мурун күмбөз жок,\nКүмбөз болсо, ошо, — деп, —\nТалас болсо, ошо, — деп,\nКайнатам Манас баатырдын"
  },
  {
    "id": "364",
    "text": "Күмбөз болсо, ошо, — деп, —\nТалас болсо, ошо, — деп,\nКайнатам Манас баатырдын\nҮстүнөн учуп өтпөйүн,\nАрбагына чет болуп,\nЖубарымбек болуп кетпейин!»\nДеп, ошентип, Айчүрөк\nАла-Тоо башын айланып,\nАр жагы менен учту дейт.\nАлмалуу-Булак, Шумкар-Таш\nАшып учуп түштү дейт.\nТөрт-Күлдүн төмөн жагында,\nБаатырдын тиккен багында,\nКайнардын кара көзүндө,\nКак Чынардын өзүндө\nОн эки канат ордосун\nОкчун тигип салыптыр,\nКермесине ат толуп,\nЖурт казандап калыптыр.\nӨйүз-бүйүз эки ордо\nКөрүнөө тигип салыптыр.\nМаңдай жагы боз секи,\nБоз секиге Айчүрөк\nЖетип барып конду, дейт.\nАккуу кебин чечинип,\nАнык адам болду, дейт.\nАл аңгыча болбоду,\nЭрке катын Чачыкей\nОрдодон чыкты маңкайып,\nАк кулжадай даңкайып,\nНаакери бутта тайпайып,\nЭлечек башта кайкайып.\nАлтындан кылган чоң сөйкө\nАкыректе жаркылдап,\nШурудан тизген чач мончок\nАркасында шаркылдап,\nБасып чыкты Чачыкей,\nАк булуттай калкылдап.\nЖеңи жерге сүйрөлгөн,"
  },
  {
    "id": "365",
    "text": "Аркасында шаркылдап,\nБасып чыкты Чачыкей,\nАк булуттай калкылдап.\nЖеңи жерге сүйрөлгөн,\n\fЖелбегей басып үйрөнгөн.\nАлтынга боюн шыбанган,\nЧачыкейди Айчүрөк\nКөрүп туруп кубанган.\n«Эр Семетей баатырдын\nМурунку зайбы ушудур,\nУргаачынын узудур.\nАрзы-муңум айтайын,\nАкылдашып кайтайын», —\nДеп, ошентип, Айчүрөк\nАрка чачын булайтып,\nАк тамагын кылайтып,\nОн бештеги кыз болуп.\nБасып барды муну айтып:\n«Сары алтындай эжеке,\nСоо-саламат жүрдүңбү?\nСагынбай бала сүйдүңбү,\nЭсен-аман жүрдүңбү,\nЭрмекке бала сүйдүңбү?\nЭжеке, мага кулак сал,\nАйта турган арзым бар!\nАйтпай койсом, эжеке,\nКутулбай турган карзым бар.\nШыгайдын уулу Чынкожо\nАсмандан мунар боз болуп,\nЖедигердин Толтойго\nЖетип барып дос болуп.\nТолтойдон барып жол сурап,\nОн эки түркүн кол сурап,\nШаарымды басып сабады,\nЖайы-кышы камады.\nЖазында эгин салдырбай,\nКүзүндө аштык алдырбай,\nЭлиме бүлүк салганда,\nКачып келдим аркалап,\nКара башка иш түштү,"
  },
  {
    "id": "366",
    "text": "Күзүндө аштык алдырбай,\nЭлиме бүлүк салганда,\nКачып келдим аркалап,\nКара башка иш түштү,\nЧымындай жанды калкалап.\nАташкан жары Чүрөктү\nЭр Семетей баатырың\nТалашып барып алабы?\nКумурскадай колу бар\nТолтойго бүлүк салабы?\nЖээ болбосо баатырдын\nКылган иши чалабы?\n«Күнү болуп калат» деп,\nКөңүлүңө албагын!\nАтап туруп ант берем.\nАтабыз Манас арбагын!\nӨрүдө үйүң оңдоюн,\nКөчкөндө төөң комдоюн,\n\fЖалган айтсам оңбоюн!\nКырк жылы кызмат кылайын,\nКырк жылда карып өлөрсүң,\nКыямат жолун көрөрсүң,\nАкылың болсо, эжеке,\nАйтканыма көнөрсүң!\nАйтчы, эжече, кебиңди,\nТаппайсыңбы эбимди!».\nДеген кезде Чачыкей\nЧочуп кетти солк этип,\nЧочугандан жүрөгү,\nЧыга жазды болк этип.\nЧогоол-чогоол кеп айтты,\nКеп айтканда деп айтты:\n«Шайтан сүрөт карабет,\nШакылдабай ары кет!\nСуудан чыккан суксуңбу,\nЖерден чыккан жексиңби,\nЖээ жез тумшук сенсиңби?\nТалас — Талас болгону,\nТаласка төрөм конгону.\nКалдайган атпай элинде"
  },
  {
    "id": "367",
    "text": "Жээ жез тумшук сенсиңби?\nТалас — Талас болгону,\nТаласка төрөм конгону.\nКалдайган атпай элинде\nМындай укмуш болбоду.\nКарысыңбы, жашсыңбы,\nКаркылдап учкан казсыңбы?\nКуркулдап учкан куусуңбу,\nКуркурап аккан суусунбу?\nКайдан келген долусуң,\nКандай жандын чорусуң?\nБолбосоң керек адамдан,\nБосогомо түштүңбү\nБоройлогон шамалдан?\nКызылды кийген оңорбу,\nАтасынын төрүндө\nЭр издеген оңорбу?!\nЭр албаган эски күң,\nКашка таман, кески күң.\nЧачы куудай болгуча,\n1 иши буудай болгуча,\nАкун кандын төрүндө\nКөп олтуруп зак болгон,\nСаамай чачың ак болгон.\nЭр Семетей баатырдын\nАташканы — Чачыкей.\nЧүрөк сенден кем эмес,\nСага окшогон чор таман\nЧачыкейге тең эмес!\nАйтканыңды кылгандай,\nАрачы кишиң мен эмес.\nБаатырдын уулу Семетей\n\fСени алуучу шер эмес.\nКара таман, ак саамай,\nБул айтканың кеп эмес!».\nДеп, ошентип, Чачыкей\nБуулумдан кылган чоң ичик,\nБуластата жамынып,\nБолкулдаган жүрөгү\nБоконого чабылып,"
  },
  {
    "id": "368",
    "text": "Буулумдан кылган чоң ичик,\nБуластата жамынып,\nБолкулдаган жүрөгү\nБоконого чабылып,\nЭси чыгып эндиреп,\nКайта басты кагынып.\nАкундун кызы Айчүрөк\nУялгандан өлбөдү,\nӨлбөй тирүү калбады.\nТаланын жерден тарта албай,\nКөзүнөн жашын арта албай,\nОлтуруп калды Айчүрөк...\nЭрке катын Чачыкей\nҮйгө кирди кысылып.\nТаза чыккан Чачыкей\nҮйгө кайта киргенде\nЖаман болду бузулуп.\nСадагасын кактырып,\nӨпкөсүн азыр чаптырып.\nЭл чогултуп дүрбөдү...\nАл аңгыча болбоду,\nКүлчоро менен Канчоро\nКең-Колдун баш көлмөдө\nЖаткан эле жылкыда,\n«Эр Семетей баатырдын\nАмандыгын билем — деп, —\nАмандашып келем» деп,\nЖетип келди бөрүлөр.\nЭкөө бирдей жарышып,\nҮзөнгүсү кагышып,\nАбасына барышып,\nАмандашып алышып,\nЧоролор тура калганда,\nСеметей анда кеп айтат,\nКеп айтканда деп айтат:\n«Камбардын уулу Канчоро,\nОй, Алмамбеттин Күлчоро,\nАтамдан калган Акшумкар\nЭтине келген чагы экен,\nӨрдөк, казды илдирип,\nСала турган табы экен."
  },
  {
    "id": "369",
    "text": "Атамдан калган Акшумкар\nЭтине келген чагы экен,\nӨрдөк, казды илдирип,\nСала турган табы экен.\nЭртең Таласты бойлоп куш салам,\nБууданымды булкунтуп,\nЭртеңден калбай эрте кел!\nЭрте келсең Күлчоро,\nКара жол менен чабарсың,\n\fКара суудан табарсың.\nАл аралдан таппасаң,\nАк-Жар ылдый чабарсың,\nАк-Инектеп табарсың!».\nДеп, ошентип, тапшырып,\nКүүгүм кире, күн бата,\nЖумшак төшөк, пактага,\nЧачыкей менен Семетей\nАйкалышып жатты эле.\nАркар менен кулжадай,\nБото менен тайлактай,\nКөп кызыкка батты эле...\nТараза жылдыз батканда,\nТаң саргарып атканда,\nШаатемир кызы Чачыкей\nКечеги көргөн Чүрөктү\nБилем деп бара жатканда,\nАкундун кызы Айчүрөк\nАрка чачын булайтып,\nАк тамагын кылайтып,\nЧачыкейдин алдынан\nТосуп чыкты муну айтып:\n«Айланайын эжеке,\nТолук жайым айтайын,\nКабар салып кайтайын!\nЭр Семетей баатырың\nТайбуурул атын минеби?\nЖоодон коркпос эр болсо,\nАйчүрөк жайын билеби?\nЧынкожо менен Толтойдон"
  },
  {
    "id": "370",
    "text": "Тайбуурул атын минеби?\nЖоодон коркпос эр болсо,\nАйчүрөк жайын билеби?\nЧынкожо менен Толтойдон\nЧүрөгүн тартып алабы?\nЖе Чүрөктү берип Толтойго,\nТаласта жатып калабы?\nАйланайын эжеке,\nАйныбай жыйна эсиңди,\nАк болоттой төрөңө\nАйтып берип сөзүмдү.\nЧынкожо, Толтой деген жоо,\nЧын төрөм менен кас экен.\nЧымчыкты көзгө мээлеген,\nЧыдагыс мерген маш экен.\nЭрегишкен эки кул —\nЭкөө бирдей жаш экен.\nКамсыз жаткан төрөмө\nКара боору таш экен.\n«Акундун кызын алам, — деп, —\nАйдап жолго салам, — деп, —\nАйчүрөктү алган соң,\nАрмансыз болуп калам, — деп, —\nАнын арка жагынан,\n\fСеметейге барам, — деп, —\nТакалуудан тай калбай,\nТаласты талап алам» деп,\nКамап жатат каланы,\nКакшатып жатат баланы.\nМага эже сен болсоң,\nСага сиңди мен болсом,\nТамаша менен таң атсын,\nКүлкү менен күн батсын!\nАлты күнү саа жатсын,\nАкыркы күнү маа жатсын!\nЖети күнү саа жатсын,\nЖетпеген күнү маа жатсын,\nКөчкөндө төөнү айдайын."
  },
  {
    "id": "371",
    "text": "Акыркы күнү маа жатсын!\nЖети күнү саа жатсын,\nЖетпеген күнү маа жатсын,\nКөчкөндө төөнү айдайын.\nӨрүдө бээни байлайын,\nКололуу кумган колго алып,\nКол жуугузчуң болоюн,\nБедерлүү кумган колго алып,\nБет жуугузчуң болоюн!..\nАсыл төрөң Семетей,\nАргасын мунун табабы?\nАташканын алдырып,\nЖе намысы жок балабы?».\nДеген кезде Айчүрөк\nЧачыкей туруп кеп айтат,\nКечиктирбей бек айтат:\n«Какылдаган карабет,\nШайтандан келген элчиби.\nКөз байлоочу серчиби?!\nӨлбөй туруп төрөсүн,\nСерчи күңгө берчүбү?!\nЧачыңды кесип албасам,\nКүң кылып ишке салбасам,\nТаманыңды тилбесем,\nЭшек кылып минбесем,\nЧачыкей болбой өлөйүн,\nТуубай туна чөгөйүн!».\nДеп, ошентип Чачыкей.\nАч билектен алганда,\nАрманды башка салганда,\nАкундун кызы Айчүрөк\nАдамдан башка байкалып,\nАк сымаптай чайкалып,\nКоргошундай көлкүлдөп,\nТунук суудай мөлтүлдөп,\nКаргыш айтып кеп салды,\nКеп салганда деп салды:\n«Эрке катын Чачыкей,\nБаатырдын уулу Семетей,"
  },
  {
    "id": "372",
    "text": "Каргыш айтып кеп салды,\nКеп салганда деп салды:\n«Эрке катын Чачыкей,\nБаатырдын уулу Семетей,\nТалаага чыкса, меники!\n\fҮйдө калса, сеники!\nСонорго эртең барганда,\nАкшумкарын салганда,\nКара суунун боюнда,\nАк була болуп бурулуп,\nАлты түрдүү кубулуп,\nҮч көрүнүп көзүнө,\nСыр көрсөтүп өзүнө,\nЖолго жатып калбасам,\nШумкарын колдон албасам,\nАкшумкарын издетип,\nАзапка башын салбасам!\nАндан айла келбесе,\nКара суунун көлчүктөн\nТуура кечип өткөндө,\nАк балык болуп кылтылдап,\nАлтындай болуп жылтылдап,\nҮч көрүнүп көзүнө,\nСыр көрсөтүп өзүнө,\nБалык болуп калбасам,\n«Балык» деп басып алганда,\nКанжыгага чалганда,\nКолундагы шумкарын\nЭптеп кармап албасам,\nЭлине бүлүк салбасам!\nАндан айла болбосо,\nӨрдөк көлдөн өткөндө,\nЭр Семетей баатырың.\nКуш салар маалы жеткенде,\nЖекендүү көлдүн жээгине,\nШабырлуу көлдүн четине\nАккуу болуп албасам,\nБашымды көлгө салбасам,\nКара күчкө кукулдап,\nБалырды суңгуп калбасам,"
  },
  {
    "id": "373",
    "text": "Аккуу болуп албасам,\nБашымды көлгө салбасам,\nКара күчкө кукулдап,\nБалырды суңгуп калбасам,\n«Куу» деп кушун салганда.\nЭптеп кармап албасам,\nЭр төрөнү ээрчитип,\nЭлиме алып барбасам!\nӨзүңө тиет карабет,\nӨкүмсүп кылган далбасаң!\nУшул ишти кылбасам,\nТуубай туна чөгөйүн,\nАйчүрөк болбой өлөйүн!\nШаатемирдин Чачыкей,\nСактап калчы, көрөйүн!\nЭрге чыкпай эрденген,\nУяты жок долусун!\nАйыпка келген аркарга,\nҮмөтөйдүн чорусуң!\n\fСары-Арканы жайлаган\nЭлиң кайда, Чачыкей?\nКөкчөнүн уулу Үмөтөй,\nЭриң кайда, Чачыкей?\nЖергеси бүтүн Жети-Суу,\nЖер меники, Чачыкей!\nЖети-Сууда жердеген\nЭл меники, Чачыкей!\nЖер бетинде көйкөлгөн\nКөл меники, Чачыкей!\nАбамдын уулу Семетей —\nЭр меники, Чачыкей!\n«Эски» деп айтып торгойсуң,\nЭп сөз айтса, болбойсуң.\nЭзелки менин төрөмдү\nЭминеге коргойсуң?\nЧын катыны сен болсоң,\nАйтканыңдан жылбагын!\nКасам кылсам болбодуң,\nЭми эч жакшылык кылбагын!».\nДеп, ошентип, Айчүрөк ,"
  },
  {
    "id": "374",
    "text": "Айтканыңдан жылбагын!\nКасам кылсам болбодуң,\nЭми эч жакшылык кылбагын!».\nДеп, ошентип, Айчүрөк ,\nКукулдап учуп калды, дейт,\nКуюн шамал салды, дейт.\nШыңкылдаган чунагың\nШыпылдап учуп калды, дейт,\nШыбыргак шамал салды, дейт.\nБөксөнүн башы мөндүрлөп,\nЖаканын башы жамгырлап,\nАсмандын баарын тундуруп,\nСегиз сай мөндүр куйдуруп,\nКараса көзгө илинбей,\nКай кеткени билинбей,\nКөздөн кайым болду, дейт_\nОшол кезде эр Семең\nТайбуурулдай күлүккө\nЖолборстон үртүк жаптырып,\nЖибектен кежи тактырып.\nАлтын менен саптаган,\nПил терисин каптаган.\nЧымын тийсе заңк эткен,\nКамчы менен чапканда,\nМылтык аткан эмедей,\nТоо жаңырып «даңк» эткен\nАлтын алкак доолбаш\nКайра байлап капшырып,\nКанжыгага тапшырып,\nАлдыңкы кашы карк алтын,\nАрткы кашы чылк алтын,\nЭки каптал эн темир.\nЭбелеги сом темир,\n\fЭптеп кылган аккаңкы,\nТайбуурулга чак каңкы\nБаса токуп алды, дейт.\nКуймалуу алтын үзөңгү\nТеппей ыргып минди, дейт."
  },
  {
    "id": "375",
    "text": "Тайбуурулга чак каңкы\nБаса токуп алды, дейт.\nКуймалуу алтын үзөңгү\nТеппей ыргып минди, дейт.\nОшол кезде Күлчоро,\nЖоого чыкса миң чоро,\nАбасынын жанында\nЖан кубантар бир чоро\nТөрөсүнө келди, дейт,\nКелип салам берди, дейт.\nЭми Чачыкейдин кеби бар.\nКелтирип айтар эби бар.\nАкырын басып шаңкылдап,\nАйнектей көзү жаркылдап,\nАлтындан кылган чач мончок,\nАркасында шаркылдап,\nШаатемир кызы Чачыкей\nТөрөсүн кармап тизгинден,\nСеметейге кеп айтат,\n«Токточу, төрөм! — деп айтат, —\nБүгүн күнгө шейшемби,\nСапар кылар күн эмес.\nАкшумкарды колго алып.\nСыртка чыгар күн эмес.\nЭрдигиң бар, эсиң жок,\nЭчтеме менен ишиң жок\nЭки бала эрмегиң,\nЖаныңда башка кишиң жок.\nҮч күн туруп аттангын,\nҮч күндөн кийин ишим жок».\nДеген кезде Семетей\nАнт ичкендей саргайып,\nАчуусу келип арбайып,\n«Кан кармабас тизгинди,\nКарабет долу, кармадың,\nЖан батпаган жанымды\nКара жиндей арбадың.\nКандын баары жыйналып,\nКашыма каршы барган жок,"
  },
  {
    "id": "376",
    "text": "Жан батпаган жанымды\nКара жиндей арбадың.\nКандын баары жыйналып,\nКашыма каршы барган жок,\nБектин баары жыйналып,\nТизгинимден алган жок.\nМенменсинген баатырдан\nБетиме бири чыккан жок.\nОйлогон ишим оң болду.\nСөзүмдү адам жыккан жок.\nБул сыяктуу кордукту\nСеметей жандан уккан жок! '\nКоё бер, долу, тизгинди,\nСураба менден уч күндү!».\n\fДеп, ошентип, эр Семең\nАлты эркечтин терисин\nТасма кылган булдурсун,\nАсый өгүз терисин\nӨзөк кылган булдурсун,\nӨзөгүн үч ай кердирген.\nЖылан боор өрдүргөн,\nКак ыргайга саптаган,\nКарылар көрүп мактаган,\n«Колго жумшак болсун» деп,\nКой макмал менен каптаган,\nАлаканын көркөмдөп,\nАсыл таштан ойдурган,\nКой башындай коргошун,\nТүшкүнүнө койдурган.\nКаяша кылган адамды\nКакылдаткан булдурсун,\nКокондогон кожону\nКойкуйлаткан булдурсун, —\nБулдурсунду Семетей\nБура кармап алды, дейт,\nТизгиндеп турган айымын\nЖондон ары салды, дейт.\nШаатемир кызы Чачыкей\nКөзүнүн жашы төгүлүп,"
  },
  {
    "id": "377",
    "text": "Тизгиндеп турган айымын\nЖондон ары салды, дейт.\nШаатемир кызы Чачыкей\nКөзүнүн жашы төгүлүп,\nКайгыга терең чөмүлүп,\nКозголо албай калганда.\nЖүрө берди Семетей,\nОпол тоодой көрүнүп...\nТеңирсинген Чачыкей\nТеңселип араң козголуп:\n«Аксымдык кылып салдым, ээ\nАрмандуу болуп калдым, ээ.\nАйчүрөк менен сырдашпай,\nАлтын, жездей чырмашпай,\nСары майдай эришпей,\nСанаалаш болуп келишпей!»—\nДеп, ошентип, Чачыкей\nКүлчорону чакырып,\n«Кагылайын Күлүсүм.\nКабак ачат күлүшүң,\nБура тургун атыңды,\nАбаң укпай кеткен соң,\nСага айтамын датымды.\nЖолуңардан үч түркүн\nСыр көрүнөт көзүңө,\nЗыян тийип жүрбөсүн,\nИшенем, Күлүс, өзүңө!\nАкбула жатса, албагын,\nАкчабак көрсөң. барбагын,\n\fАккууга кушту салбагын!\nБул үчөөнүн биринен\nАзапка башты салбагын!\nЖеңеңдин айткан бул сөзүн\nУнутуп кокус калбагын?!\nАлыстатып жибербе\nАбаңа конгон арбагын!\nУшул ишти сен кылсаң,\nАтасы эле барктуудан,\nЭнеси асыл нарктуудан,"
  },
  {
    "id": "378",
    "text": "Абаңа конгон арбагын!\nУшул ишти сен кылсаң,\nАтасы эле барктуудан,\nЭнеси асыл нарктуудан,\nКытаттай кара чачтуудан,\nАлгыр тынар баштуудан,\nКаламдай кара каштуудан,\nАйткан сөзү наздуудан,\nМурду порум мистедей,\nАппак эти чүчтөдөй.\nКолу асыл күмүштөй,\nТиши аппак күрүчтөй\nСулуудан тандап келемин,\nБир күнкү кылган ишиңе\nУшундай тартуу беремин!\nУшул айткан жумушка\nТиеби, Күлүс, керегиң?\nАтасы журттун улугу,\nЭнеси суунун тунугу,\nКызы кыздын шайыры,\nАманат жандын кайыры,\nУшул сөздү аткарсаң.\nМөлтүрөгөн кара көз,\nКелбети сонун, ширин сөз,\nКымындай жок айыбы,\nКайнимдин болот зайыбы!..».\nАнда Күлүс кеп айтат,\nКеп айтканда деп айтат:\n«Ишенгин, жеңе ишенгин,\nЭркелигим эп болбос,\nАбакем укчу кеп болбос.\nАкбуланы алгызбайм,\nАк балыкка баргызбайм!\nАктайлактай аккууга\nАкшумкарды салгызбайм!\nКош болгун, жеңе, кош болгун»,\nДеп, ошентип, шарт коюп,\nЖүрүп кетти Күлчоро;\n«Убадаңа бек бол!» деп,"
  },
  {
    "id": "379",
    "text": "Деп, ошентип, шарт коюп,\nЖүрүп кетти Күлчоро;\n«Убадаңа бек бол!» деп,\nКүлүп кетти Күлчоро;\nТүшүнбөгөн бир ишке\nКирип кетти Күлчоро...\nОшол кезде Чүрөгүң,\nБолкулдатып жүрөгүн,\n\fАкмалап учуп калды, дейт,\nАбайлап сынап алды дейт:\n«Эр Семетей баатырың\nАйтканындай бар экен!\nКара көздөн нур жанган,\nКармагандан кан тамган,\nЧоңдугу төөнүн нарындай,\nТолкуну көлдүн шарындай,\nЫсыгы күйгөн жалындай,\nСуугу сырттын шамалдай,\nКачырганы жолборстой,\nКармаганы илбирстей,\nКурчтугун көрсөң, албарстай,\nКеңдигин көрсөң, Таластай,\nЭрдигине карасаң,\nАтасы өткөн Манастай,\nМаңдайына карасаң,\nКара кашка тынардай,\nТулку боюн карасаң,\nСайга чыккан чынардай.\nЖорго минип шаркылдап,\nЖүрөр күнүм бар бекен?!\nЭр Семетей баатырга\nТиер күнүм бар бекен?!\nБуурул ат минип булкулдап,\nСыр найза колдо солкулдап,\nСеметейим турганда,\nЭркеси болуп баатырдын\nКөрөр күнүм бар бекен?!\nБуулум кийип Чүрөктү\nАлар күнүң бар бекен?!"
  },
  {
    "id": "380",
    "text": "Эркеси болуп баатырдын\nКөрөр күнүм бар бекен?!\nБуулум кийип Чүрөктү\nАлар күнүң бар бекен?!\nЧабуусунан Толтойду\nЖарар күнүң бар бекен?!».\nДеп, ошентип, Айчүрөк\nАкмалап жүрдү асмандан.\nАлда канча кайрылды,\nТөрөсүн көрүп шашкандан.\nАл аңгыча болбоду,\nАлмамбеттин Күлчоро\nЖоого кирсе, миң чоро,\nТөрөсү менен жүргөндө,\nКыз кылыктуу бир чоро,\nКара суунун боюнда,\nЖекендүү көлдүн оюнда,\nСеметейге жакындап,\nКирип келген кезинде,\nСеметей туруп кеп айтат:\n«Күйдүргү чунак, — деп айтат,\nБул жерге кербен жетиптир,\n\fТүн катып өтүп кетиптир.\nТүн катып өткөн кербендер\nТүштүк жерге жетиптир.\nБуласы жатат бурулуп,\nЭчен түркүн кубулуп.\nДалай мүлкү калган го,\nШашкандардан куюлуп.\nЧором, атыңдан түшүп ала кер,\nАк куржунга сала көр!\nАбаңа келип жетимдик,\nАлыска тентип барганда,\nАтамдан калган Аколпок\nАрамдарга калганда,\nБулайт кийип салыптыр,\nЖеңдин учу кырылып,\nЖыртык болуп калыптыр.\nБуладан келеп кылдырып,"
  },
  {
    "id": "381",
    "text": "Булайт кийип салыптыр,\nЖеңдин учу кырылып,\nЖыртык болуп калыптыр.\nБуладан келеп кылдырып,\nКоргошун эгеп тундуруп,\nБалбандарга бурдуруп,\nЖаңыдан була салалык,\nЭрке катын, энеме\nЖасатып алып калалык!».\nКүлчоро анда кеп айтат,\nКеп айтканда деп айтат:\n«Айланайын абаке,\nӨрдөккө кушту салбастан,\nӨрдөк, чүрөк албастан,\nБул жоругуң туурабы,\nКудай сени урабы?!\nТалаада жаткан буланы\nУялбай кантип алайын,\nЖоктон тапкан эмедей,\nКуржунга кантип салайын?!\nАлбаймын, аба, эскиңди,\nЖыргатпайт эски эчкимди!\nКерек болсо ак була,\nАнжыянга барайын,\nАлтымыш ала жорго алып,\nАк була сатып алайын!\nАр бир түркүн олпоктон,\nЖасатайын далайын!», —\nДеген кезде эр Семең,\nСөзгө элпек эр немең,\n«Эмесе чунак мейлиң» деп,\nАкшумкарды алды, дейт,\nТомогосун шыпырып,\nТаманга кагып калды. дейт.\nТүрөгөй өрдөк, бала каз,\nТуура салып илдирип,\nКанжыгасын кан кылып,\n\fКаз, өрдөккө билдирип,\nБалапан өрдөк, бала каз"
  },
  {
    "id": "382",
    "text": "Туура салып илдирип,\nКанжыгасын кан кылып,\n\fКаз, өрдөккө билдирип,\nБалапан өрдөк, бала каз\nБарпыратып илдирип,\nКара-Сууну айланып.\nӨрдөк менен каздарды\nКапжыгага байланып,\nТайбуурулду тер кылып,\nБагалегин кир кылып,\nКара-суунун көлчүктөн\nТуура кечип өтөрдө,\nАгын суудан шаркылдап,\nАлтын балык жалтылдап,\nАярдыгын билгизип,\nАябай ичти күйгүзүп,\nЫргып түшүп шартылдап,\nЫлайга жукпай жаркылдап,\nСуудан чыгып жылтылдап,.\nСууга кирип кылкылдап,\nОйноп жаткан балыкка\nСеметейдин жүрөгү\nТуйлап кетти зырпылдап.\n«Күйдүргү Күлүс, карачы,\nКүмүштөй болгон балыкты\nУгуп-көргөн эмесмин,\nБалыктан мындай жарыкты\n«Алтын» десем, күмүштөй,\nКабыгы аппак күрүчтөй.\n«Күмүш» десем алтындай,\nКөрүнөт көзгө жаркылдай.\nУшуну кармап алалык,\nКайнарга кайтып баралык,\nАтамдан калган көлчүккө\nАк балыкты салалык!\nТамаша кылып жүрөлүк,\nТаң каларлык түбөлүк!\nСуусу тайыз кармагын,\nЖаздым болуп калбагын!».\nДеп, ошентип, Семетей"
  },
  {
    "id": "383",
    "text": "Таң каларлык түбөлүк!\nСуусу тайыз кармагын,\nЖаздым болуп калбагын!».\nДеп, ошентип, Семетей\nБуурулдун башын бурду эми,\nБуйрук кылып турду эми.\nБала жолборс Күлчоро, —\nЖоого чыкса миң чоро.\n«Абаке балык кайда, — деп, —\nАлсак балык, — пайда» деп,\nКөрбөгөнсүп жалтактап,\nКара сууну баткактап,\nАябай сөөгүн кыйратып,\nАйчүрөктү ыйлатып,\n«Көрбөй калды көзүм — дейт, —\nЧындап, аба, уялып,\n\fЧыга жазды эсим» дейт.\n«Билбедим» деп чамасын,\nКүлүмсүрөп Күлчоро\nЖайкап койду абасын.\n«Болуптур эми, чунак» деп,\nАсманга шилтеп шумкарын,\nАтырылтып тулпарын,\nКербездигин билдирип,\nКечке өрдөк илдирип,\nТамашага батканда,\nТалыкшып кайра тартканда,\nКечки салкын бешимде,\nКете турган кезинде, .\nБалырлуу көлдүн оюнда,\nБаатырдын жүргөн жолунда,\nУдургуп агып суу турат,\nКукулдап аппак куу турат.\nМуну көрүп Семетей,\nБура тартып тулпарын,\nКүлчорону жумшады,\n«Агыткын!» деп шумкарын.\nКүлчоро анда кеп айтат,"
  },
  {
    "id": "384",
    "text": "Бура тартып тулпарын,\nКүлчорону жумшады,\n«Агыткын!» деп шумкарын.\nКүлчоро анда кеп айтат,\nКүйдүргү сөздү эми айтат:\n«Айланайын абаке!\nКанаты менен жер сабайт, —\nКарып калган куу белем,\nДалай жашка жабыркап,\nБарып калган куу белем.\nКуйругу менен кум сабайт, —\nКуруп калган куу белем,\nУя басып уча албай,\nТуруп калган куу белем.\nАлдырып копсок шумкарга,\nЖетим калар балдары,\nЖетимдикти көрдүк го,\nАбаке, жаман эле салмагы!\nСалбаймын аба шумкарды,\nЗая болор жандары!\nУбалы бизди уктатпас,\nЭнесиз калса балдары!\nКуу да куштун асылы,\nТукумун үзүп койбойлу!\nАсылга асыл катылса,\nБашыңа кесир болбойбу?\nАбаке, убалына калбайлы,\nАбаке, Акушумкарды салбайлы!».\nСеметей анда кеп айтат,\nАчуусу келип бек айтат:\n«Күлүмсүрөп сүйлөгөн\nКүйдүргү чунак, оңбойсуң!\n\fМен өжөрлүгүм карматып,\nӨз атамдын атасы\nЖакын канды жалмадым,\nАбыкени аймадым.\nКөбөштү көргө киргиздим,\nКөк жалдыкты билгиздим,\nКанакей кесир болгону?"
  },
  {
    "id": "385",
    "text": "Абыкени аймадым.\nКөбөштү көргө киргиздим,\nКөк жалдыкты билгиздим,\nКанакей кесир болгону?\nАл кесирдин баарысы\nКанакей мени соргону!\nКыларыма келгенде\nКырк чоромду жалмадым.\nКаршылык кылган душманды,\nКарсылдатып айдадым,\nКана тийген кесири?\nКарып калган кууңдун\nКайдан тийсин кесири!\nКаяша кылган кара өскөй,\nКан Шыгайды көчүрдүм,\nКүйгөн отун өчүрдүм.\nМалын алдым талкалап,\nБашын кетти калкалап,\nТашкент менен Таласты\nЭэлеп калдым чалкалап.\nКан Шыгайды какшаттым,\nКана тийген кесири ?\nКарып калган кууңдун\nКайдан тийсин кесири!\nЖоо тосуп чалгын чалганда,\nКастын тоосун бөксөлөп,\nКайра тартып калганда,\nОйлонбогон кезимде,\nОн сегизде жашымда,\nАгыяз менен Алтайда\nАла-Айгыр менен Сайкалда,\nКошунум жок аркамда,\nКан Теңирдин тоосунда,\nҮч Музарттын оозунда\nОгумду атка жүктөдүм,\nКалмакка жансыз болгондо,\nКаргаша чалды бүктөдүм.\nКара тумшук Күлчоро,\nКанакей кесир болгону,\nКанакей мени соргону?!"
  },
  {
    "id": "386",
    "text": "Каргаша чалды бүктөдүм.\nКара тумшук Күлчоро,\nКанакей кесир болгону,\nКанакей мени соргону?!\nКызыл-Кыя, Сан-Таштан\nКыя салып өткөндө,\nЖедигерди аралап,\nЫсык-Көлгө жеткенде,\nКөлдүн башын түргөндө,\nЫсык-Көлдүн башынан\nЫлдый карап киргенде,\n\fКалмакка мыят эр Багыш\nКөрүнөө чыгып сайышты.\n«Олжомду алып калам» деп,\nКабыргасы кайышты.\nЭрегиш болуп бул жерде,\nЭр Багышты жайладым.\nЭпке келбес эрлерин,\nОпол тоого айдадым.\nКара тумшук Күлчоро,\nКана тийген кесири?!\nКарып калган кууңдун\nКайдан тийсин кесири!\nКармашканда калмактын,\nКанчасын чаап какшаттым,\nКан Жайнагын өлтүрүп,\nБаатырларын аксаттым.\nБул ишиң чеки дебестен,\nМында ишим жараттың!\nЭми айтып турган кебин көр,\nКылып турган эбин көр!\nСага салдырбаймын кушумду,\nБилдирбеймин ишимди!\nМенден башка тандап ал,\nБийлей турган кишиңди!\nОң кылган ишиң ушубу?\nКеле, бери кушумду!\nКаршылык кылып жолума,\nБүткөнсүңбү шорума?».\nДеп, ошентип, Семетей"
  },
  {
    "id": "387",
    "text": "Келе, бери кушумду!\nКаршылык кылып жолума,\nБүткөнсүңбү шорума?».\nДеп, ошентип, Семетей\nСары жибек узун боо,\nҮзүп алды колунан,\nКесепеттүү куу туяк,\n«Келер — деп, — ишим оңунан»,\nКууга салып шумкарын,\nКарап калды соңунан.\nЖанындагы Күлчоро,\nУялгандан өлгөн жок,\n«Абама уят болдум» деп,\nӨлүп көрдү көргөн жок.\nТелгүрөңгө камчы уруп,\nОңдоп-солдоп каршы уруп,\nТемир таман үзөңгү,\nТеппей ыргып, тик түшүп,\nТаманы жерге тийгенде,\nТабактай жерге из түшүп,\n«Аябай уят болдум» деп,\nАябастан бек түшүп,\nЖетим Күлүс жеткенче,\nЖетим сермеп кеткенче\nКууну кудай уруптур,\n\fТамандап өөдө туруптур.\nЧагарактуу алтын боо,\nЖыя кармап алыптыр,\nЧыркыратып Шумкарды\nБооруна басып калыптыр.\nЭргий-эргий чалкактап,\nАк канаты калкактап,\nКөтөрүлүп алыптыр,\nЭэн жолго салыптыр...\nКүндү жайлап туңдуруп,\nБорошо жамгыр урдуруп,\nБөксөгө мөндүр жаадырып,\nЖакага жамгыр куйдуруп,\nБорошо жамгыр, муздуу кар,\nБоройлотуп урдуруп,"
  },
  {
    "id": "388",
    "text": "Бөксөгө мөндүр жаадырып,\nЖакага жамгыр куйдуруп,\nБорошо жамгыр, муздуу кар,\nБоройлотуп урдуруп,\nКанатын жерге каккылап,\nКуйругун кумга чапкылап,\nТуман салып жазгырып,\nКукулдап учуп калды, дейт,\nАйлананын баарысын\nКуюн, шамал алды, дейт.\n«Акылы болсо билди, — деп, —\nАкшумкар колго тийди!» деп,\nАк канатын сабалап,\nАк туман менен аралап,\nКуюн, шамал, эпкиндей,\nТелгүрөңгө жеткирбей,\nКараса көзгө илинбей,\nКай кеткени билинбей,\nДареги чыкпай жок болду,\nДал болуп чоро токтолду,\nКүйбөгөн жери күл болуп,\nТүтүнү жок чок болду.\nМуну мындай таштайлык,\nАкшумкардын дайнынан\nАныктап кабар баштайлык,\n\fАКШУМКАРДЫН ДАЙЫНЫ\nКөк жал Күлүс чоронун\nКөңүлү санга бөлүнүп,\nКөзүнөн жашы төгүлүп,\n«Кандай заман болду?» деп,\nЭч айласын таба албай,\n«Эмне болуп кетти, — деп, —\nШер абамдын колунан\nЭми ажалым жетти» деп,\nЭки көзү жалдырап,\nЭт жүрөгү калтырап,\nАтынын башын тарта албай,\nАккуу жайын айта албай,"
  },
  {
    "id": "389",
    "text": "Эки көзү жалдырап,\nЭт жүрөгү калтырап,\nАтынын башын тарта албай,\nАккуу жайын айта албай,\nАлактаган Күлчоро\nШашкан бойдон кеп айтты,\nКеп айтканда деп айтты:\n«Айланайын абаке,\nАдам көргүс иш болду,\nАккуу болуп көрүнгөн,\nАлда кандай күч болду!\nМурун жетип алам деп,\nМуңбай чапкан менденби?\nАртта туруп байкаган,\nАбаке, кырсык сенденби?\nЖе болбосо асмандан\nЖелип жүргөн желденби?\nБилбей калдым шумкардын\nЭмне болуп кеткенин.\nАлда канча дем кылып,\nАнт урганга жетпедим!\nБолгонун өзүң көрдүң го,\nБолжой албай өлдүм го?!\nЖетпей калды тулпарым,\nАппак кууга алдырып,\nАлда кимдин колуна\nТүшүп кетти шумкарың».\nДеген кезде Күлчоро,\nСеметей туруп кеп айтат,\n\fКеп айтканда деп айтат:\n«Күйдүргү чунак Күлчоро,\nУшул бүгүн үч кылдың,\nАягында күч кылдың!\nАк була көрдүм албадың.\nБалыкты көрдүм баспадың.\n«Аккууга кушуң салба» дем,\nШектүү сөздөн баштадың!\nАйта койгун шумкарды,\nАрытпагын тулпарды!\nАсыл жанга керегим,"
  },
  {
    "id": "390",
    "text": "Шектүү сөздөн баштадың!\nАйта койгун шумкарды,\nАрытпагын тулпарды!\nАсыл жанга керегим,\nАтамдан калган белегим —\nАкшумкар колдон кеткени —\nАжалымдын жеткени!\nТайбуурул арып өлгүчө,\nБашымды көрүм көргүчө,\nАкшумкар издеп көрбөсөм,\nАрмандуу болуп жүрбөсөм,\nТуулбай туна чөгөйүн,\nТумчугуп жүрүп өлөйүн!\nАкшумкар алган алты каз,\nАлтоону бирге кактайын,\nАкшумкардын азабын\nАлсырап минтип тартайып!\nАкшумкар колдон кетти деп,\nАрзымды кимге айтайын?!\nАкшумкар колдон качты деп,\nАйланып кантип кайтайын!\nАтамдан калган шумкарды\nАрыганча издейин,\nАлдымдагы Тайбуурул\nКарыганча издейин!\nБилбесең жайын шумкардын\nБүгүндөн калбай кайтып бар,\nШаатемирдин кызына\nШашып кабар айтып бар,\nАккуунун жайын айта көр!\nАйтып берсин кушумду,\nИлгери кылсын ишимди!\nЭртең менен жеңеңдин\nБашкача болгон кылыгы.\nАйланайын Күлчором,\nАл ушул күндүн чырыбы?!\nАйтпай койсо кушумду,\nЖергенин сары талаада\nСары абама жетип бар,"
  },
  {
    "id": "391",
    "text": "Ал ушул күндүн чырыбы?!\nАйтпай койсо кушумду,\nЖергенин сары талаада\nСары абама жетип бар,\nБүгүндөн калбай келсин де.\nАйттырып берсин кушумду,\nИлгери кылсын ишимди!\nАйтпай койсо кушумду,\n\fЧачын кыркып алсын де,\nКементайды кийгизип,\nКер байталга мингизип,\nШаатемирдин колуна\nЭртеңден калбай салсын де!\nАттангын, чоро, кете бер,\nЭртеңден калбай, эрте кел!»\nДеп, ошентип, айтканда,\nКүйүп турган Күлчоро\nЖүрүп кетти Кең-Колго.\nКөрпөчөсүн жазданып,\nКүш чыгышты баштанып,\nАколпогун жамынып,\nКабагы карыш салынып,\nЖан билбеген ак кууга,\nЖаш балдардай таарынып,\nЖүрөгүнө жик түшүп,\nЖүгүнгөндөй бүктүшүп,\nКара суунун боюнда,\nКамыштуу көлдүн оюнда,\nЖарадар болгон эмедей,\nЖатып калды Семетей...\nЭки чоро жарышып,\nҮзөнгүсү кагышып,\nЧачыкейге барышып,\nАчуусу келген Күлчоро\nАттан түшпөй кеп айтат,\nАрстандай болгон түгөңгүр,\nАчууланып бек айтат\n«Ак ордодо Чачыкей,\n«Ак була болсо алба, — деп,"
  },
  {
    "id": "392",
    "text": "Арстандай болгон түгөңгүр,\nАчууланып бек айтат\n«Ак ордодо Чачыкей,\n«Ак була болсо алба, — деп,\nАккуга кушун салба, — деп,\nАк балыкка кызыгып,\nАзапка анык калба» деп,\nАныктап жатып тапшырдың,\nАрмандуу кылып жазгырдың!\nАкшумкарды алдырып,\nАбама мени жаздырдың.\nӨтөр иш өтүп кеткен соң,\nКадырманың жеңеке,\nАябагын чыныңды,\nАйтып бергин сырыңды!\nАк була болуп жаткан ким?\nАлтын балык болгонсуп,\nАярдыкты каткан ким?\nАк тайлактай койкоюп,\nАккуу болуп калган ким?\nАкшумкарды көтөрүп,\nАсманга алып барган ким?\nАбакем сага кеп айтты,\n\fАныктап туруп бек айтты,:\nАйтар болсо шумкарды,\nАртыкча көрөм — деп айтты.\nАртына катын албайм, дейт,\nАртылып камчы салбайм, дейт,\nАйтканымдан танбайм, дейт.\nАйта койгун токтолбой,\nАзапка бизди ким салды,\nАкшумкарды ким алды?\nАзабын колго берейин,\nАрбашкан кандай жин алды?\nАтадан калган шумкарды\nАлакчын кандай түн алды?».\nАйткан сөзгө теригип,\nАчуусу келип урушуп,"
  },
  {
    "id": "393",
    "text": "Атадан калган шумкарды\nАлакчын кандай түн алды?».\nАйткан сөзгө теригип,\nАчуусу келип урушуп,\nЧачыкей туруп кеп айтат,\nЧочугандан деп айтат:\nБул кебиңди ит уксун,\nИт укпаса ким уксун?\nБул кебиңди куш уксун,\nКуш укпаса ким уксун?\nҮйдө олтурган катындын\nАшы менен иши бар,\nКушу менен неси бар?\nКачарында Акшумкар,\nКылчайып үйгө кайтыппы?\n«Кош болгун жеңе кеттим» деп,\nКайтпас сөзүн айтыппы?\n«Сонорго чыкса качам» деп,\nСырдашып жүрдү дейсиңби?\n«Чабыттап чыкса келбейм» деп,\nЧалкактаган төрөмө\nЧырлашып жүрдү дейсиңби?\n«Чачыкейге айткын» деп,\nТөрөмдүн айтар кеби жок.\n«Кушумду катын тапсын» деп,\nТапшыра турган эби жок.\nТалаадан кушун качырсам,\nТаамайлап кылган шеги жок!\nТалаада жүргөн сен болсоң,\nҮйдөгү катын мен болсом,\n«Шумкарды тапкын» дегениң —\nТамаша кылып келгениң;\nЖекирип келип турганың, —\nЖеңеңе кордук кылганың!\n«Үч жумушту айтты» деп,\nОшентип неге булгадың?!\nБуланы качан мен айттым?"
  },
  {
    "id": "394",
    "text": "Жеңеңе кордук кылганың!\n«Үч жумушту айтты» деп,\nОшентип неге булгадың?!\nБуланы качан мен айттым?\nМуну да жалган сен айттың!\nБалыкты качан мен айттым?\n\fБаарысын жалган сен айттың!\nАк кууну качан мен айттым?\nАны да 'жалган сен айттың!..\nЖекирип келип турганың,\nЖетишер ушу кылганың!\nКалдайып жаткан жериң бар,\nКапарсыз жаткан элиң бар.\nКакчаңдап жаткан кары бар,\nКайдагынын баары бар.\nКачып кеткен кушуңду\nОшондон сурар эбиң бар.\nОолугуп мында турбастан,\nОйрон болгон арам кул,\nОбочолоп жолго сал!».\nДеп, ошентип, Чачыкей\nКайта басты бурулуп,\nЖинди болгон эмедей,\nӨзүнөн өзү жулунуп.\nЖолборс мүнөз Күлчоро —\nАйыгышкан жоого миң чоро\nАчуусу келип калыптыр.\nАлакандай чолпон көз\nАрбагандай жалтырап,\nОозунан түтүн буркурап,\nКөзүнөн жалын шыркыран,\nКүйбөгөн жери күл болуп,\nКөңүлү кара түн болуп,\nТолгомолуу чоң камчы\nТолгой кармап алды эми.\nКайта баскан аксымды\nКапталга басып калды эми."
  },
  {
    "id": "395",
    "text": "Толгомолуу чоң камчы\nТолгой кармап алды эми.\nКайта баскан аксымды\nКапталга басып калды эми.\nКырмызы кызыл көйнөгү\nКыр-кырынан бөлүндү.\nКыянаттуу сулуунун\nКылгырып жашы төгүлдү.\nЫлаачындай Күлчоро\nЫргып түшүп атынан,\nКолуна буруп имерип\nКолоңдой кара чачынан:\n«Кыянат кылган карабет,\nЧачыңды кыркып салбасам,\nЧолок байтал кылбасам,\nЖайдак атка мингизип,\nЖалпы журтка билгизип,\nКементайды кийгизип,\nШаатемирдин колуна\nБүгүндөн калбай салбасам!\nЖе болбосо долунун\nБашын кесип албасам,\nУяты жок тилиңден\n\fКанжыгага чалбасам,\nКүлчоро болбой өлөйүн,\nТуубай туна чөгөйүн!\nДенеңдеги каныңды,\nТепсеп жатып төгөйүн!\nСенден келген кордукту\nТак төбөдөн көрөйүн!\nТак ушуну кылбасам,\nТөбөсү ачык көк урсун,\nТөшү түктүү жер урсун!\nАккелтенин огу урсун,\nАк милтенин чогу урсун!»,\nДеп, ошентип, айтканда,\nАйласы кеткен Чачыкей\nӨксөп-өксөп кеп айтты,\nКеп айтканда деп айтты:\n«Өрттөнүп кеткен Күлчоро,"
  },
  {
    "id": "396",
    "text": "Айласы кеткен Чачыкей\nӨксөп-өксөп кеп айтты,\nКеп айтканда деп айтты:\n«Өрттөнүп кеткен Күлчоро,\nКачып кеткен шумкарды\nАкун кандын долусу —\nАйчүрөк алды!» — деп айтты.\n«Чынкожо, Толтой — эки дөө —\nЧырмалган балаа» — деп айтты.\nЧыдашып келген дөөлөрдүн\nЧыр кылар жерин бек айтты,..\nБала куштай барк этип,\nЖайкы күндөй жарк этип,\nАчуусу тарап Күлчоро\nАттанып калды шарт этип.\nКубангандан куу чунак,\nКүлүп койду демигип.\nАлагар көзү жылтылдап,\nАч бөрүдөй желигип,\nЖогунун жообун табышып,\nУчкан куш менен жарышып,\nСемеңе жетип кеп айтты,\nКеп айтканда деп айтты:\n«Абаке сага сүйүнчү,\nДушманга болсун күйүнчү!\nСымбаттуу сулуу сеники,\nСуйкайган күлүк меники.\nАйтылуу сулуу сеники,\nАшкере күлүк меники!\nСүйүнчүгө кааласам,\nАламын аба тулпарды!\nОң кулагың он уксун:\nАйчүрөк алган шумкарды!!\nЖүрөгү майлуу толтолуу,\nАшык болсо абама,\nШумкардан Чүрөк коркобу!\n\fЧүрөктүн жайын сурасаң,\nКөбүк кардай эти бар,"
  },
  {
    "id": "397",
    "text": "Ашык болсо абама,\nШумкардан Чүрөк коркобу!\n\fЧүрөктүн жайын сурасаң,\nКөбүк кардай эти бар,\nКызыл кандай бети бар,\nКалемдей кара кашы бар,\nКундуздай сулуу чачы бар,\nБерметтей таза тиши бар, —\nЖурттан башка иши бар.\nКара жерге кар жааса, .\nКарды көр да, этин кер,\nКар үстүнө кан тамса,\nКанды көр да, бетин көр!\nУргаачыдан шок деген,\nУкмушта мындай жок деген.\nПеризаттай мелтиреп,\nАк берметтей мөлтүрөп,\nАк куу болуп сүзөт, дейт,\nАйланасы Чүрөктүн\nАдам өткүс күзөт, дейт.\nАман болсоң, абакем,\nАйланып учкан аппак куу\nКойнуна сенин түшөт, дейт.\nАйчүрөк болсо алганың,\nАкшумкар болсо салганың!\nАтпайдын баатыр баласы,\nАйланайын абакем,\nКай жерде калат арманын?!».\nМуну мындай таштайлык,\nАкшумкардын жайынан\nАтайын кабар баштайлык.\nЖылгындуу Кең-Кол жеринен,\nЖалындуу кыргыз элинен,\nКайнардын кара көзүнөн,\nКак чынардын өзүнөн,\nТөрт-Күлдүн төмөн жагынан,\nТөрө Манастын тиккен багынан."
  },
  {
    "id": "398",
    "text": "Как чынардын өзүнөн,\nТөрт-Күлдүн төмөн жагынан,\nТөрө Манастын тиккен багынан.\nБар-Көлдүн маңдай жагынан,\nБакайдын салган тамынан,\nЖети-Көлдүн оюнан,\nЖекендүү суунун боюнан\nАкшумкарды качырып,\nАнык жерден кеп угуп,\n«Айчүрөк алды» деп угуп,\n«Аркасынан шумкардын\nБарамын» деп, дем уруп,\nБакайдан жолду сурады,\nБаатыр Семең кеп угуп.\nБакай кан анда кеп айтат:\n«Байкагын балам, — деп айтат.\nКурдашым Манас барында\nКөрбөгөндү көргөмүн,\n\fАбыкенин тушунда\nАр жорукка көнгөмүн.\nӨзүң бойго жеткени\nЭч жамандык көрбөдүм.\nКөз жазымда калбаса,\nБарбаган жерим калбады.\nМерчемдүү жолду менден ук,\nМенден уксаң калет жок.\nАттиң дүйнө жаш өмүр\nАлыстап кетти айла жок.\nЖыйырма беште чагымда,\nТолуп турган табымда,\nБашыма бул иш туш келсе,\nБарбайт белем барында,\nОлжолош болуп жаныңа.\nКарылык келди башыма,\nКемтиги болсо сөзүмдүн,\nКейибе, балам, башыма!\nБаатырдан калган шумкарым,\nБабадан калган урпагым,"
  },
  {
    "id": "399",
    "text": "Кемтиги болсо сөзүмдүн,\nКейибе, балам, башыма!\nБаатырдан калган шумкарым,\nБабадан калган урпагым,\nАбаңдын айткан сөздөрүн\nАянбай, балам, тыңшагын!\nАшыкпай жүрсөң, кулунум,\nАлтымыш күндө барасың.\nАлыстан байкап көрөсүң,\nАкундун аппак калаасын.\nЭригип кетип тез жүрсөң,\nЭлүү күндө барасың.\nКалкылдап учкан Чүрөктү\nОшол жерден табасың...».\nДеп, ошентип, кан Бакай\nЖолдун баарын каттады,\nЖоо жарагын баптады.\nАраң турган Семетей,\nАлбарстан соккон эмедей,\nАк чатырды бүктөтүп,\nАкборчукка жүктөтүп,\nКөк чатырды бүктөтүп,\nКөкборчукка жүктөтүп,\nШалк этмени саптатып,\nАйбалтасын таптатып,\nАйга жетчү, күлазык\nАк куржунга баптатып,\nСоёруна бээ алып,\nСокто жүктөп төө алып,\nКылычтары кыңгырап,\nҮзөңгүлөр шыңгырап,\nКалкандары жаркылдап,\nАсабасы калкылдап,\nЖекендин башын чалбаган,\n\fЖейренге жетпей калбаган,\nКараңгыда калт этпес,\nБашка чапса жалт этпес,\nМамынын башын кемирген,\n«Манастап» чапса семирген,"
  },
  {
    "id": "400",
    "text": "Караңгыда калт этпес,\nБашка чапса жалт этпес,\nМамынын башын кемирген,\n«Манастап» чапса семирген,\nКаптаган калың чуу чыкса,\nКайыптай учуп элирген,\nСанаттан чыккан сай буудан, —\nОн төрт атты айдатып,\nЧоролордун жарагын\nЖоруктанта байлатып!,\nЖолдун баарын жат алып,\nАйчүрөктү ойлосо,\nАк чыбыктай маталып,\nАбакеси Бакайдан\nАябаган бата алып,\nАсаба кызыл туу менен,.\nЭки чоро, бир төрө\nАйбаттанган дуу менен, .\nТаң каларлык шаң менен,\nТамылжыган таң менен,\nДобулбасын барс коюп,\nАккелтени тарс коюп,\nТуяктан чаңын бургутуп,\nТайбуурулду чулгутуп,\nЧоролорду мингизип,\nЧоктой кызыл кийгизип,\nЖоого тууган Семетей,\nЖоого кирген эмедей,\nТүпөктүү найза кылгытып,\nЖүрүп калды зыргытып.\nАйдап жүргөн малдары —\nНогойдон чыккан он төрт ат.\nОн төрт аттын ичинде\nОрошон күлүк Буурул ат,\nАбалап учкан жылдыздай,\nОктолуп колдон суурулат.\nКачырып жоого киргенде,\nДушмандын күнү куурулат.\nБирден санап өткөндө,"
  },
  {
    "id": "401",
    "text": "Октолуп колдон суурулат.\nКачырып жоого киргенде,\nДушмандын күнү куурулат.\nБирден санап өткөндө,\nМындай болчу санаты,\nБардыгында бар эле\nКөрүнбөгөн канаты.\nБилгендер жалган айтпаса,\nБиринин болбойт калети.\nАйныбай түткөн жарага\nАсыл тууган Сарала\nУчкан куш жетпей убара,\nУя куйрук Көгала,\nАрчатору, Ачбуудан,\n\fАжыбайдын Карткүрөң,\nБакай кандын Бозжорго,\nЖакып кандын Керчунак,\nСакалын жайкап зыргыткан\nСары кандын Туучунак,\nКаныкей минген кадимден,\nКаракашка аргымак,\nАбыкенин Актелки,\nКалдуу кызыл, жалдуу көк,\nКөбөш кандын Суртелки,\nКалкамандын Кара аты,\n(Канатында бар эле,\nКайкалап бүткөн канаты), —\nАтпайдан чыккан тулпардын\nОн төрт болуп санаты,\nБөкөйдүн бөксө жол менен,,\nБөрү жүрбөс жер менен,\nБөксө-бөксө дөң менен.\nБөлүнгөн нечен кел менен,\nКара тулаң чөп келсе,\nЧалдырбай жүрүп баратат,\nКара булак суу келсе,\nКаптырбай жүрүп баратат.\nЭшилген аппак шор басып,\nОрчун-орчун жол басып,"
  },
  {
    "id": "402",
    "text": "Кара булак суу келсе,\nКаптырбай жүрүп баратат.\nЭшилген аппак шор басып,\nОрчун-орчун жол басып,\nТоо түгөнүп уч болуп,\nЖол айрылып үч болуп,\nЖер түгөнүп сай болуп,\nАт арыктап тай болуп,\nСеметейдин ичкени\nЖеркендин кызыл чай болуп,\nТөрөнүн уулу чунагың,\nТүн уйкусун бөлүптүр,\nТүркүн айбан, түркүн куш,\nЖер сонунун көрүптүр.\nБакасы чардап көлүндө,\nБулбулу сайрап чөлүндө,\nБулагы агып ташыган,\nБулбулу сайрап таңшыган,\nБулбулунун үнүнө\nМуңдуу адам жашыган,\nБетеге белден булаган,\nБедеси бүрдөп дуулаган,\nЖашыл ала гүлүнөн\nЖыпардай жыты бураган,\nӨрүгү чирип көн болгон,\nӨзөндө кара дөң болгон.,\nБөлчөк-бөлчөк көлүнө,\nӨрдөгү менен каз толгон,\nЖелбиреп гүлү ачылган,\n\fЖемиши жерге чачылган,\nЖойлогон жери доңуздун\nКемегедей казылган,\nТөшүндө кайып жайнаган,\nТүркүн куштар сайраган,\nКаздары чөптү жиреген,\nКайыны көктү, тиреген.\nЧырпыгы бар чынардай,\nЧынары бар мунардай,\nЧымчыктардын үнүнө"
  },
  {
    "id": "403",
    "text": "Кайыны көктү, тиреген.\nЧырпыгы бар чынардай,\nЧынары бар мунардай,\nЧымчыктардын үнүнө\nЧыдап пенде тура албай,\nТалдары бар түркүктөй,\nТаранчысы бүркүттөй,\nТан каларлык жаралган,\nБүркүттөрү үзүктөй,\nСар чычканын карасаң,\nСарала моюн күчүктөй,\nЖекендери желектей,\nКамыштары билектей,\nМаралдарын карасаң,\nМала кашка инектей,\nОр коёну куландай,\nКуландары кунандай,\nКескелдирик жойлосо,\nКере кулач жыландай,\nЖергелүү эл конгондой,\nЖелесин тартып койгондой,\nҮйдү тигип салгандай,\nСеметей төрө чунагың,\nЖерди көрүп ар кандай.\nКүндөп-түндөп жол жүрдү,\nКөңүлүн ачып зарланбай.\nКүндөрдөн күндөр өткөндө,\nКүндөрдөн түндөр өткөндө,\nБаатырдын уулу Семетей\nБакайдын катын карады.\nКүнгө бөлүп жыйнаган\nКелтенин огун санады.\nСууп келген буудандар\nСүмбөдөй болуп жарады.\nУшул жерди көргөндө,\nСеметейдин оюна\nСонун кыял тарады.\n«Токтой тургун, Күлүс! — дейт, —\nАрдагы арстан баланы,\nКештелүү калпак, кең чалбар,"
  },
  {
    "id": "404",
    "text": "«Токтой тургун, Күлүс! — дейт, —\nАрдагы арстан баланы,\nКештелүү калпак, кең чалбар,\nКеңешим айтам, жаш балдар!\nСаймалуу калпак, кең чалбар,\nСанаамды айтам, жаш балдар\nКүндө салган ок менен\n\fКүн эсебин санадым.\nТүндө салган ок менен\nТүн эсебин санадым.\nАбакемдин эсеби\nБүтүп калган көрүнөт.\nЭси болсо Айчүрөк\nКүтүп калган көрүнөт.\nАлты күнү бул жерге\nАт өрүтүп алалы!\nБүткөн бойду сергитип,\nАкун кандын шаарына\nАндан кийин баралы!\nАртык тууган Чүрөктөн\nАнан жообун алалы!\nЖолукса Толтой, Чынкожо,\nАянбай найза салалы!\nАтабыз Манас болгон соң,\nАйткандан кантип калалы!\nУурдангансып барбайлык,\nУктап жаткан калааны\nУялбай басып албайлык!\nТынч калаага кол салсак,\nЭрден сыймык кетпейби,\nАтага наалат жетпейби?!\nКаракчыдай иш кылып,\nАбийирибиз кетпейби?!».\nДеп, ошентип, эр Семең\nКеңеш кылып кеп айтып,\n«Кошту түшүр» — деп айтып,\nТөбөсү бийик чоң чатыр\nТанаптарын тарттырып,\nЖез бурама казыкты"
  },
  {
    "id": "405",
    "text": "«Кошту түшүр» — деп айтып,\nТөбөсү бийик чоң чатыр\nТанаптарын тарттырып,\nЖез бурама казыкты\nЖерге мыкты кактырып,\nКемегесин ойдуруп,\nКер байталды сойдуруп,\nАттардын баарын кермеге,\nАркы-терки астырып,\nКөмкөрүлүү казанын\nКемегеге астырып,\nКайкаң сары белесте\nКабыландай комдонуп,\nКара кулак жөндөнүп,\nКайгырбаган эр Семең,\n«Ушул жерде болом» деп,\nКайрылып түштү, «коном» деп.\nМуну мындай таштайлык,\nАйчүрөктүн жайынан\nАйланып кабар баштайлык.\n\fАЙЧҮРӨКТҮН ТҮШҮ\nАйчүрөктүн Ак сарай —\nАрдемеге чак сарай,\nБейбак өзү салдырган,\nБекемдиги бир далай.\nКыйла жерден көрүнгөн,.\nЗаңгыраган чоң сарай.\nКардай аппак сарайдын\nКаалгасы сом калай.\nАк сарайдын баарысын\nАлтын менен кырдаган,\n«Күүгүм болуп калат» деп,\nКүмүш менен сырдаган.\nАйнегинин алкагын\nАтилес менен чырмаган,\nЭки киши сүйлөсө,\nӨзүнөн өзү ырдаган,\nБул сарайдын ичинде\nӨнөрү жок кылбаган.\nКөргөндү айран калтырып,\nГүл сүрөтүн салдырып,"
  },
  {
    "id": "406",
    "text": "Бул сарайдын ичинде\nӨнөрү жок кылбаган.\nКөргөндү айран калтырып,\nГүл сүрөтүн салдырып,\nЧагылышы сарайдын\nКүйгүзгөндөй жандырып,\nБосогонун боюна\nАябай алтын чойдурган,\nАдам карап тургандай,\nАрстан жасап койдурган,\nДарбазанын оозуна\nКөөхар таштан ойдурган\nКөргөндөр айран калгандай,\nКөк жолборс жасап койдурган\nКереметтүү сарайга\n\fТаң агарып атканда,\nТараза жылдыз батканда,\nАдырдын жели зыркырап,\nАлыстан кулун чуркурап,\nАсмандагы жылдыздар\nКезек менен дыркырап,\nКамыштын башы куудурап,\nКара кыяк, калың чөп,\nОйку-кайкы шуудурап,\nТоргой, чымчык чырылдап,\nТараза жылдыз кыбыңдап,\nТеректин башы дырылдап,\nТентек суусу күрүлдөп,\nКурт-кумурска кыбырап,\nБешикте балдар тыбырап,\nТүн катып учкан канаттуу\nТуюкту көздөй зымырап,\nАзан маалы болгондо,\nАкундун кызы Айчүрөк\nАкыл жеткис түш көрөт,\nТаң каларлык иш көрөт,\nЭртең менен турганда,\nЭринбей жүзүн жууганда.\nТаманы жерге такылдап,\nКөмөкөйү какылдап,"
  },
  {
    "id": "407",
    "text": "Эртең менен турганда,\nЭринбей жүзүн жууганда.\nТаманы жерге такылдап,\nКөмөкөйү какылдап,\nСаамайы тоту жүнүндөй,\nДабышы булбул үнүндөй,\nАкун кандын Чүрөгү\nАк тамагы кылактап,\nБасып келип булактап,\nУлуусуна кеп айтат,\n«Эжекелер!»— деп айтат,\nКичүүсүнө кеп айтат,\n«Сиңдилерим!»— деп айтат.\n«Таң алдында түш көрдүм,\nТаң каларлык иш көрдүм.\nЧырагы күйүп жалына,\nБайланды буудан мамыма.\nТартынбай жерди жемирди,\nБайлоодо туруп семирди.\nЧапчышы жерди термелтти,\nЧайпалгансып көл кетти,\nЧарк айланып гөр кетти.\nБул эмине болучу?\nБул түшүмдү жоручу!\nМайыштырып шагына,\nБулбул конду талыма,\nСайраса, боюм эриди.\nСанааны санаам жериди,\n\fАл эмине болучу?\nАл түшүмдү жоручу!\nБуудайык конду туурума,\nТалпынбай күндү бүркөдү,\nАсманды карап шаңшыса,\nАйдын көзүн чүмкөдү.\nБул эмине болучу?\nБул түшүмдү жоручу!\nОозу кандуу кабылан,\nКалаанын оозун торгоду,\nКаршы барып бир адам,\nКабар алар болбоду.\nБул эмине болучу?"
  },
  {
    "id": "408",
    "text": "Калаанын оозун торгоду,\nКаршы барып бир адам,\nКабар алар болбоду.\nБул эмине болучу?\nБул түшүмдү жоручу!\nАтырылган ак жолборс\nКалаанын ичин жойлоду,\nКарс этип иттер койбоду.\nКаңкылдашып далай ит,\nКапшыттарга сойлоду.\nБул эмине болучу?\nБул түшүмдү жоручу!\nОн төрт бөрү качырып,\nКалың койду каптады.\nКайра качып бөрүдөн,\nКарс этип иттер каппады.\nБул эмине болучу?\nБул түшүмдү жоручу!\nАжыдаарды мен көрдүм,\nКайраттанып чыкканда,\nКара тоого теңелди,\nКаарланып киргенде,\nКандуу суулар бөгөлдү.\nЖанаша турган эки тоо\nБир-бирине жөлөндү.\nЖаткан жери быркырап,\nЫшкырыгы зыркырап,\nОозунан оргуп көрүндү.\nКызыл жалын шыркырап,\nЖойлогон жери коо болду,\nТопурак чыгып тоо болду.\nАйбатына чыдабай,\nАска тоолор быркырап,\nАла салып көчүштү,\nАйбатына чыдабай,\nАккан суулар бурулуп\nАлыс жайнап кетишти.\nЖүргөнүнө чыдабай,\nЖүзүм, алма күбүлдү.\nКаршылашкан калын жоо\nКара жандан түңүлдү.\n\fБул эмине болучу?"
  },
  {
    "id": "409",
    "text": "Жүзүм, алма күбүлдү.\nКаршылашкан калын жоо\nКара жандан түңүлдү.\n\fБул эмине болучу?\nБул түшүмдү жоручу!»,\nАкундун кызы Айчүрөк\nАкырын басып аяндап,\nКөргөн түшүн баяндап,\nАйтып болгон кезинде,\nОтуз келин, отуз кыз,\nОйротто жок Калыйман,\nКыркы келин, кыркы кыз,\nКылымда жок Калыйман\nЭки колу боорунда.\nЭрке Чүрөк доорунда,\nИйни салык, мойну кез,\nИздеп тапкыс кара көз\nИйиле түшүп кеп айтат:\n«Эжеке Чүрөк!»— деп айтат,\nАңкоосунуп кеп айтып,\n«Апике Чүрөк!»— деп айтат.\n«Мен жооруймун түшүңдү,\nОңдосун кудай ишиңди!\nКелтириптир алдыңа\nАшык болгон кишиңди!\nБайланса буудан мамыңа,\nТартынбай жерди кемирсе,\nБайлоодо туруп семирсе.\nЧапчышы жерди терметип,\nЧаң түшүрүп элирсе,\nБулчуңу бука мойнундай,\nТайбуурул келе турганы,\nМунун несин айтасың?!...\nБулбул консо багына,\nСайраса, боюң эрисе,\nБулбул өңдүү муңдуу сөз,\nКелер күнү ушу кез.\nЭр Манастын кулуну,\nЖездекем келе турганы,\nМунун несин айтасың?!..."
  },
  {
    "id": "410",
    "text": "Келер күнү ушу кез.\nЭр Манастын кулуну,\nЖездекем келе турганы,\nМунун несин айтасың?!...\nБуудайык консо тууруңа,\nТалпынбай күндү бүркөсө,\nАсманды көздөй шаңшыса,\nАйдын бетин чүмкөсө,\nАкшумкар сизде турбайбы,\nАнын несин айтасың?!\nОозу кандуу кабылан\nКалаанын оозун торгосо,\nКанчоро келе турганы.\nМунун несин айтасың?!\nАтырылса ак жолборс,\nКаңкылдашып далай ит\nКапшыттарга сойлосо,\n\fКырк чоронун сарасы,\nАлмамбет эрдин баласы,\nЖайдары жаздын күнүндөй,\nКүлгөнү булбул үнүндөй,\nКүлчоро келе турганы,\nМунун несин айтасың?!\nОн төрт бөрү качырып,\nКалың койду качырса.\nКарс этип иттер каппаса,\nОн төрт буудан келери,\nЧындап теңир берери.\nТулпарларын туйлатып,\nБаатыр жездем Семетей\nЧынкожону жеңери.\nБөрүдөн буудан кем бекен,\nБашка буудан жездемин\nБууданына тең бекен?\nМунун несин айтасың!\nАжыдаар сен көрсүң,\nАла тоого тең көрсөң,\nАккан суулар бөгөлсө,\nАла-Тоого теңелсе.\nАсыл төрөң жездекем"
  },
  {
    "id": "411",
    "text": "Ала тоого тең көрсөң,\nАккан суулар бөгөлсө,\nАла-Тоого теңелсе.\nАсыл төрөң жездекем\nАдам өлчөөр шер бекен,\nАт салышкан душманга\nАжыдаардан кем бекен?!\nТолтой менен Чынкожо\nЖүгүнбөй турган эр бекен?!\nМунун несин айтасың?!\nЖойлогон жери коо болсо,\nТопурак учуп тоо болсо,\nАрбашына чыдабай,\nАла-Тоолор куласа,\nАйбатына чыдабай,\nАгын дайра чайпалса,\nЖүргөнүнө чыдабай,\nЖүзүм, алма күбүлсө,\nКаршылашкан душманы\nКара жандан түңүлсө,\nМанастын уулу — жездекем\nКамап жаткан жоолорду\nКармаш менен алары.\nЧынкожо менен Толтойду\nЧабуусунан жарары.\nАкундун кызы Айчүрөк\nЖүзүмдөй болуп мөлтүрөп,\nАлдынан тосуп барары.\nМунун несин айтасың?!\nАйланайын эжеке!\nАсмандан күткөн табылды,\n\fАбийриң анык жабылды.\nАндан көрө турбастан,\nАлыстан келген жездеме\nАныктап кылгын камыңды:\nМен уккамын карыдан,\nУзун кулак баарыдан.\nАк албарстай жездекем\nТемир кандан келгени\n«Тентек чыкты» деп уктум.\nТемир кийген душманын"
  },
  {
    "id": "412",
    "text": "Ак албарстай жездекем\nТемир кандан келгени\n«Тентек чыкты» деп уктум.\nТемир кийген душманын\nТепсеп чыкты — деп уктум.\nКеле турган жездемдин\nЖолун тосуп баралык!\nАябастан ар түркүн\nАзык-түлүк алалык!\nАрып келген жездемдин\nАстын тосуп калалык!\nКең Үргөнчтүн боюна\nДаяр кылып салалык!».\nДеп, ошентип, айтканда,\nАкундун кызы Айчүрөк\nКалыймандан кеп угуп,\nОтуз келин, отуз кыз,\nЖоруганын эп угуп,\n«Алда качан каалаган,\nАшыгың келет» деп угуп.\nСүйүнүп көңүл бөлгөнсүп,\nСеметей жетип келгенсип,\nАкырын басып шаңданып,\nСеметейди көргөнсүп,\nАйткан сөзгө таңданып,\nБар шайманын камданып,\nАк чатырды бүктөтүп,\nАк дөнөнгө жүктөтүп,\nКол чатырды колго алып.\nКоногуна жорго алып,\nТүштүгүнө бээ алып,\n«Түндүгүнө керек» деп,\nСүт бото тайлак — төө алып,\nКаркыт менен көөкөрдүн\nЖибектен боосун чалдырып,\nШекер-шербет, ширин аш\nКол куржунга салдырып,\nСары алтындай мейиздин\nСабактарын тердирип,\nКөөкөргө кымыз алдырып."
  },
  {
    "id": "413",
    "text": "Кол куржунга салдырып,\nСары алтындай мейиздин\nСабактарын тердирип,\nКөөкөргө кымыз алдырып.\n«Күчү жанып калат» деп,\nКүчала туурап салдырып,\nАк-Кыянын оюна,\nКең Үргөнчтүн боюна,\n\fМанастын уулу чунактын\nКеле турган жолуна,\nКайым ырдап жеңишип,\nСелкинчегин тебишип,\nОгуз келин, отуз кыз,\nОртосунда Чүрөк уз\nКербен тарткан эмедей,\nЖаркыны күндөй көрүнүп,\nКүтмөк болуп чунакты,\nЖүрүп калды бөлүнүп...\nМуну мындай таштайлык,\nКең-Колдон чыккан төрөңүн\nЖайынан кабар баштайлык.\n\fКҮЛЧОРОНУН ЧАЛГЫНЫ\nБадалдан бугу ышкырып,\nМарчадан кийик бышкырып,\nБөксөдөн элик бакырып,\nБабырган деген байкуш куш\nБалдарын издеп чакырып,\nБүркүтү бийик шаңкылдап,\nИтелги көктөн баркылдап,\nҮкү менен жарганат\nҮңкүрдү көздөй салпылдап,\nЧакчыгайы чакылдап,\nКаргалары какылдап,\nСай сагызган оштонуп,\nТаш бакасы козголуп,\nТаң атардын сары жел\nТалыккансып токтолуп,\nТаң жаркырап атканда.\nТөрөнүн уулу Семетей\nТөрдөн туруп октолуп,"
  },
  {
    "id": "414",
    "text": "Талыккансып токтолуп,\nТаң жаркырап атканда.\nТөрөнүн уулу Семетей\nТөрдөн туруп октолуп,\nКермеден атты алдырып,\nКерүү жерге чалдырып,\nКара суудан кандырып,\nКара шибер тулаңга,\nКайсаңдата чалдырып,\nКылычын кыя байланып,\nКырга басып айланып,\nСырнайзасын таянып.\nСыймыктанып жай алып,\nАк-Инектин башына\nКөңүлдөнүп олтурду\nКөмүркөйдөй ташына.\nАттанып чыккан күндөрүн\nАлда нече санады.\nЧабыты келген бүркүттөй,\nЧарк айлана карады.\nҮргөнчтү туман чалыптыр,\nТунарыктап калыптыр.\n\fАла карга, сагызган\nАйланганы билинбейт,"
  },
  {
    "id": "415",
    "text": "Каран калган Үргөнчтүн\nКайсы экени билинбейт.\nТозоң уюп, тоз түшүп,\nТопурак учуп, боз түшүп.\nМунарыктап калыптыр.\nОшол кезде чунагың\nКойнуна колун салыптыр,\nОң бөйрөгүн таянып,\nОбдула түшүп жай алып,\nДүрбүнү сууруп калыптыр.\nДүрбүнүн жайын сурасаң,\nКаныкей азап көргөндө,\nАбыке, Көбөш эки арам\nМанастан калган дүйнөнү\nКамчыга ченеп бөлгөндө,\nБөтөнчө тууган Каныкей\n«Жоого барса салсын, — деп, —\nЖоо ченемин алсын, — деп, —\nКайгылуу тууган энеге\nКапа болбой калсын» — деп, —\nБелдемчинин бүгүнө\nБекем катып капшырган,\nБаралына келгенде,\nБаласына тапшырган.\nДүрбүнүн ичин карасаң,\nОттой болуп кызарган,\nТартып койсо танабын,\nКулач бою узарган.\nТегерегин тегиздеп,\nКобул салып чаптырган,\nАлтын менен күмүштү\nАркы-терки кактырган.\nАлты муунак чоң дүрбү\nАлты бурап жеткирген,\nАлты күндүк жол болсо,\nАлты аркан бою келтирген,\nАлтын ооз, бото көз,\nАйта берсек түгөнгүс,\nАр жерине кыялдап,"
  },
  {
    "id": "416",
    "text": "Алты аркан бою келтирген,\nАлтын ооз, бото көз,\nАйта берсек түгөнгүс,\nАр жерине кыялдап,\nАсыл таштан орноткон,\n«Айнеги сынып калат» деп,\nАлтын менен чордоткон,\nБой тумардай кабы бар,\nБолоттон кылган сабы бар\nБолжолу жок чоң дүрбү\nАлыстан тартчу табы бар.\nБоосун албай мойнунан,\n\fСууруп алып койнунан,\nКынабына толтуруп,\nКыя тартып олтуруп,\nОңдоп кармап имерип,\nОполду көздөй жиберип,\nТегерегин имерип,\nТеңизди карай жиберип,\nКара көзгө салды эми,\nКайкалап карап калды эми...\nКарарган туман, калын бак,\nКароолонгон алма шак,\nДүмпүйгөн кара калаадан\nБөлүнүп чыкты бир топ жан,\nЖаш Семетей чунагың\nТааный албай болду таң.\nАндан бери караса,\nАккан суунун боюнда,\nАк-Кыянын оюнда,\nКызыл-тазыл бөлүнөт,\nКызыл ала куш баш ээр\nКыздын аты көрүнөт.\nМуну көрүп Семетей,\nКыялына чөмүлдү.\nКыялданып күлгөнү\nКүлчорого көрүндү.\nКүлчоро анда кеп айтат:\n«Ой Канчоро, — деп айтат, —\nАзап тарткан эмедей,"
  },
  {
    "id": "417",
    "text": "Күлчорого көрүндү.\nКүлчоро анда кеп айтат:\n«Ой Канчоро, — деп айтат, —\nАзап тарткан эмедей,\nАрсаң этип күлбөгөн,\nАдам сырын билбеген,\nКүйүт тарткан эмедей,\nКүнгүрөнүп күлбөгөн,\nКүйгөнүн адам билбеген,\nАбакем нени билди экен,\nНе себептен күлдү экен?\nЖүр төрөмө баралык,\nСырын сурап алалык!».\nДеп, ошентип, жүгүрүп,\nЖетип келип бүгүлүп,\nКүлчоро туруп кеп айтат:\n«Айланайын абаке,\nЭмне көрдүң?»— деп айтат.\nСеметей анда кеп айтат:\n«Ой, чунактар!, — деп айтат, —\nКарарган калың калаадан,\nБер жагында талаадан\nБөлүнүп чыкты бир топ жан;\nТааный албай болдум таң.\nАнын берки жагынан\nКызыл-тазыл көрүндү,\n\fКыздын көркү болбосун,\nКөңүлүм буга бөлүндү.\nТеңирсиген дөө бекен,\nТемтеңдеген жөө бекен?\nТемир кийген жоо бекен,\nТеминишкен дөө бекен?\nТелегей кийген кыз бекен?\nЖээ болбосо чунактар,\nТеңтуш Чүрөк уз бекен?\nИздегени биз бекен?\nКөңүлү бизге түз бекен?\nКыя тартып карасам,\nКырка түтүн бөлүнөт,"
  },
  {
    "id": "418",
    "text": "Издегени биз бекен?\nКөңүлү бизге түз бекен?\nКыя тартып карасам,\nКырка түтүн бөлүнөт,\nКызыл чатыр көрүнөт.\nКызыл тердик, куш баш ээр,\nКыздын аты көрүнөт.\nАгарып чатыр көрүнөт,\nАсмандан түтүн бөлүнөт,\nАбайы көпчүк, ак быштан\nАргымак аттар көрүнөт.\nАжыратып биле албай,\nТан калып көңүл бөлүнөт.\nКалдайып жаткан көлбү дейм,\nКалкынын четин торготуп,\nКаздырып койгон орбу дейм?!\nЖе болбосо, түгөңгүр,\nКайнатып койгон шорбу дейм?!\nАйланайын чоролор,\nАк боз бээни сойдурдум,\nАтыңды уйкаш койдурдум,\nЭкөөңдү багып тең кылдым,\nӨзүмдөн артык эр кылдым.\nЭлге тааныш болсун деп,\nАт жакшысын миндирдим,\nАлыс жолго жүргүздүм.\nКөөнү сергек болсун деп,\nТон жакшысын кийгиздим,\nТоп аралап киргиздим.\nЖүрөгү майлуу болсун деп,\nКачкан жоону куудурдум.\nЖалтак болуп калат деп,\nАйтышканды жеңдирдим.\nӨкүм болуп өссүн деп,\nКолуңа бийлик бердирдим.\nШамдагай болбой калат дел,\nКөкбөрү улак кердирдим."
  },
  {
    "id": "419",
    "text": "Өкүм болуп өссүн деп,\nКолуңа бийлик бердирдим.\nШамдагай болбой калат дел,\nКөкбөрү улак кердирдим.\nБетиңе даңкан тийгизбей,\nБеттеген душман киргизбей,\nЭкөөңдү бирдей тең бактым.\nБириңерден бирини\n\fКайсы жерде кем бактым?!\nАйланайын чоролор,\nБулдуруктап көрүнгөн,\nБул эмине, билгиле!\nТекөөрлөшөр эр болсо,\nТеминишип киргиле!\nЖолоочу болсо, жолго сал,\nЖортуулчу болсо, башын ал,\nБадачы болсо, кабар ал!\nКайкалаган жоо болсо,\nКагышпастан кайра сал!\nКарууланып кирелик,\nКайратын анан билелик!\nАйланайын чоролор,\nКимиң барсаң аның бар,\nАр кимиңдин боюңда\nАдам түткүс алын бар!».\nДеп, ошентип, калганда,\nБолом го деп арманда,\nКанчоросу кеп айтат:\n«Кабылан абам! — деп айтат —\nКайкалаган жоо болсо,\nКачырып кирсем, миңдеймин,\nКатын-кызга туш келсем,\nКантеримди билбеймин.\nКыйытып айтар кебим жок,\nКыз-келинге эбим жок!\nТил алсаң, аба, барбайын.\nКыз-келиндер туш келип,\nУят болуп калбайын?!"
  },
  {
    "id": "420",
    "text": "Кыз-келинге эбим жок!\nТил алсаң, аба, барбайын.\nКыз-келиндер туш келип,\nУят болуп калбайын?!\nКүйдүргү Күлүс шок эле,\nСөзүндө сөлтүк жок эле.\nЧукугандай сөз тапкан,\nЧуулдап учкан ок эле.\nЭрдиги менен элдиги\nБирдей келген эме эле.\nБул жагынан Канчоро\nКүлүскө качан тең эле?!\nТили чечен, өзү шок,\nТирүүдөн мындай эме жок!».\nКанчоро минтип калганда,\nКүлүс күлүп кеп айтат,\nКеп айтканда деп айтат:\n«Айланайын абаке,\nЧалгынды өзүм чалайын,\nЧалбай кантип калайын?!\nКөрүнүп турган Үргөнчкө\nКөз ачканча барайын!\nАзабым болсо көрөйүн,\nАжалым жетсе өлөйүн!\n\fАбыкенин Актелки, —\nАягы мукур ит телки,\nАгыны катуу суу келсе,\nАгып өлүп калбайын?!\nАйкалышкан жоо чыкса,\nАзапка түшүп калбайын?!\nАйланайын абаке,\nБуурулду берчи, минейин!\nБуулумду берчи, киейин!\nАлкынып жаткан дайрага\nАянбастан кирейин!\nТосуп жаткан жоо болсо,\nЫлаачындай тиейин,\nКабыргасын сөгөйүн,\nКара канын төгөйүн!\nБаатырын жоюп салайын,"
  },
  {
    "id": "421",
    "text": "Ылаачындай тиейин,\nКабыргасын сөгөйүн,\nКара канын төгөйүн!\nБаатырын жоюп салайын,\nБашкасын байлап алайын!\nОкшомдуу жеңем Чүрөккө\nОлжо кыла барайын!\nАйланайын абаке,\nАйтар жообуң канаке?\n«Аттанам» деп суранган,\nАрстаның чороң мынаке?!».\nДеп, ошентип, калганда,\n«Бербеймин» деп айта албай,\nБерендин көөнүн кайтарбай,\nБуурулду берди «мингин» деп,\nБуулумду берди «кийгин» деп.\nКубангандан Күлчоро\nКүлүп тура калганы,\nКүүлөнүп турган баланы\nСемеңдин көзү чалганы.\n«Күлүсүм бар!»— деп кеп айтат,\nКеп айтканда деп айтат:\n«Кагылайын Күлүсүм,\nЖаш баладай жарк этип,\nКубандырат күлүшүң!\nКудутуп баргын чалгынга,\nКуттуу болсун жүрүшүң!\nОн экиде жашың бар,\nОёнду жеңер башың бар.\nАт арытып мине элек,\nАт кадырын биле элек,\nТон тоздуруп кие элек,\nТон кадырын биле элек,\nКыйгактуу найза ала элек,\nКыйкырып жоого чаба элек,\nЖабдыкты толук биле элек,\nЖайнаган жоого кире элек\n«Жашчылык» деген айбың бар, —"
  },
  {
    "id": "422",
    "text": "Жабдыкты толук биле элек,\nЖайнаган жоого кире элек\n«Жашчылык» деген айбың бар, —\n\fЖабдыктын баарын толук ал!\nБурма темир, сом балта,\nБуруп соккон айбалта,\nЖонуна темир кырдаган,\nЖомокчулар ырдаган,\nЖандап кеткен жарасы,\nЖан чыкканча ырбаган,\nЭргип чапкан адамдар,\nЭкинчи кайта турбаган,\nБул да болсун колунда!\nКөмүрүнө чыдабай,\nКөөнө токой жоюлган,\nКөөрүгүнө чыдабай,\nКөк букалар союлган,\nСугатына чыдабай,\nКөлдүн суусу кургаган,\nЧыңоосуна чыдабай,\nЧыр усталар кыйраган,\nСыртына алтын чөгөргөн,\nЖайы-кышы тынбастан,\nБөлөкбайдын колунан\nБөлөкчө болуп өгөлгөн,\nАл бүткөнчө Ажыбай\nАрмандап жүрүп өңөргөн,\nАтамдан калган Наркескен,\nАчуусу келсе таш кескен,\nБул да болсун жаныңда!\nЫпылас жерге аспаган,\nИрмегенин жазбаган,\nТүтүндөн мурун жан кеткен,\nАжалдан мурун ок кеткен,\nҮйдө турса, малындай,\nАсынып жүрсө, жанындай,\nАтсаң, аманат жандын эрмеги,\nАсынсаң, айдалынын айнеги,\nТушакчысы сом темир,"
  },
  {
    "id": "423",
    "text": "Атсаң, аманат жандын эрмеги,\nАсынсаң, айдалынын айнеги,\nТушакчысы сом темир,\nТийген жери бир сеңир,\nКароолу адам башындай,\nОгу сайдын ташындай,\nЖаткан койдой алтынды,\nМашаасына тундурган,\nКуржун көзү дарыны,\nКулагына куйдурган,\nОозу очогордун боруму,\nТүбү Кытайдын кызыл кырымы,\nАтамдан калган Аккелте,\nАйланайын Гүлчоро,\nБул да болсун далыңда!\nАлтын менен күмүштү,\nАркы-терки сулаткан,\n\fНайза сайса тешпеген,\nКылыч чапса кеспеген,\nБараңдын огу майышкан,\nСаадактын огу тайышкан,\nАйбалта чапса кайышкан,\nОтко салса күйбөгөн,\nТарсылдаган ок тийсе,\nКүнгүрөнүп сүйлөгөн\nАтамдан калган Аголпок,\nАсылым, сага чак олпок,\nАйланайын Гүлчоро,\nАк билекке чалгынчы,\nМуну кийип алгынчы!\nСым күмүштөй каскагы,\nКызыл жыгач сыйдасы,\nУчундагы бөрү тил,\nАк болоттун кыймасы,\nЧарым менен чаптаган,\nЖелим менен эптеген,\nКыйла кызыл жыгачтан\nКыркып жатып саптаган,\nОн эки түрдүү кырдаган,\nОтуз түрдүү сырдаган,"
  },
  {
    "id": "424",
    "text": "Кыйла кызыл жыгачтан\nКыркып жатып саптаган,\nОн эки түрдүү кырдаган,\nОтуз түрдүү сырдаган,\nКырынан коюп караса,\nКызгылтым тартып тунарган,\nКаршысынан караса,\nКараңгы тартып мунарган,\nСайганы сая кетпейт деп,\nСары заар менен сугарган,\nКараанын көргөн душмандар\nКачып жүрүп кубарган,\nОн эки кулач Сырнайза,\nАтамдан калган чыр найза,\nКаруулап алгын, чунагым,\nКармашып калсаң сынагын!\nАйланайын Күлчоро,\nБуурулдун жайын айтайын:\nАтасы — тоонун Тобурчак,\nЭнеси — чөлдүн Музбурчак;\nБул экөөнөн жаралган\nТаза тулпар аргымак.\nКумда туулуп, чөлдө өскөн,\nКулан менен бирге өскөн.\nАлты ай минсе арыбас,\nАлтымыш асый болсо да,\nАзуусун жалап карыбас.\nКашка тиши кадоодой,\nКара тили бүлөөдөй,\nАзуулары болоттой,\nЧаткаягы колоттой,\n\fЖараганы кабыктай,\nЖалдын асты жабыктай,\nСемиргени сүмбөдөй,\nСекиргени бүргөдөй,\nКең соорусу кетмендей,\nКерилип колуң жеткендей,\nКебездей болгон көкүлү\nКөзүнө ченеп керткендей,"
  },
  {
    "id": "425",
    "text": "Кең соорусу кетмендей,\nКерилип колуң жеткендей,\nКебездей болгон көкүлү\nКөзүнө ченеп керткендей,\nТуягында тура жок,\nЖүрөгүндө кара жок,\nБуура көкүл, жар маңдай,\nКөргөн жан айран калгандай,\nКөкүрөгү тайгандай,\nАзуусун кайта сайгандай,\nКыйган камыш кулактуу,\nКыз баладай сыяктуу,\nӨткүр көзү кузгундай,\nТуягынын сокмогу\nЧулу ташты бузгудай,\nЖелгени октой атылган,\nЖезкемпир көрүп жактырган,\n«Жеткилең тулпар ушу» деп,\nЖер астында бактырган.\nБугудай мойнун бураган,\nБута бою жар келсе,\nБутун салбай чураган,\nМурунку жылы күзүндө\nБуттап алтын зар берип,\nБукардын каны сураган.\nСураганга бербеген,\nБермек түгүл үстүнө\nБелгисиз адам минбеген.\nТамандан учкан таштары,\nСалмоор менен ургандай,\nБура тартып турганы,\nҮргөнчтүн суусун бургандай,\nУюлдай болгон чокусу\nЧоюндан куйган кумгандай,\nЖанбашынын кошкону\nОн эки карыш казанды\nАсып койсоң, тургандай,\nЧакмак эти чарадай,\nСолк этпеген жүрөгү"
  },
  {
    "id": "426",
    "text": "Он эки карыш казанды\nАсып койсоң, тургандай,\nЧакмак эти чарадай,\nСолк этпеген жүрөгү\nУктап жаткан баладай,\nКөчүк эти көнөктөй,\nКөмөкөйү челектей,\nЖибектей болгон сыйда жал\nЖүгүргөндө желектей,\nБакайдагы тарамыш\nБаатырдагы билектей,\n\fЖанаша казган ороодой,\nЭки көздүн чарасы,\nКербендер чубап өткөндөй\nЧаткаяктын арасы,\nКара бели капкандай,\nКачан болсо, түгөңгүр,\nКачырып бара жаткандай,\nТаноосуна бир бала,\nТайраңдап ойноп жаткандай.\nАярлар көрүп Буурулду,\n«Түгүндө белги бар» деген.\n«Учу кара, түбү аппак,\nКыйык жалда — кал» деген,\n«Качырганын куткарбас\nКасиеттүү мал» деген.\nКараңгыда калт этпес,\nБашка чапса жалт этпес,\nМалдан башка жаралган,\nМашаалап аткан ок жетпес,\nКуран моюн, кулжа сан,\nСом туягы казандай,\nДүбүртүн уккан тулпарлар\nТуруп калчу басалбай,\nСопол куйрук, сом туяк,\nСонун күлүк Буурул ат!\nКой бербесең тизгинди,\nКош колтугун суурулат.\nТоктото албай куу чунак,"
  },
  {
    "id": "427",
    "text": "Сонун күлүк Буурул ат!\nКой бербесең тизгинди,\nКош колтугун суурулат.\nТоктото албай куу чунак,\nЗаманаң минтип туурулат!\nЭлеңдеген түгөңгүр,\nӨөдө жүрсөң бекем жүр,\nЫлдый жүрсөң секин жүр!\nЭсиңден эгер чыгарба\nЭр Манастын арбагын!\nЧалгынчы болсо тартынба,\nКачырбай баарын кармагын,\nКалдайып жаткан кол болсо,\nКачырып жалгыз барбагын!\nКак талаада абаңды\nАжыратып Буурулдан\nМусапыр кылып салбагын!».\nДеп, ошентип, эр Семең\nБуурулду берип колуна,\nКүлүстү салды жолуна.\nАстындагы Буурул ат —\nАйбандын чоңу коңкоюп,\nҮстүндөгү Күлчоро\nАдамдын чоңу зоңкоюп,\nАбасы менен коштошуп,\n\fЖөнөп кетти бөлүнүп,\nЧоң Ополдой көрүнүп...\nТайбуурулу шартылдап,\nЖоо-жарагы жаркылдап,\nОк жыландай толгонуп,\nБура тарта бергенде,\nБута атым жерге октолуп,\nКөрүнсө араң көрүнүп,\nКөрүнбөсө, Тайбуурул\nЗакым болуп бөлүнүп,\nТаноосунан буу чыгып,\nКыл куйруктан чуу чыгып,\nУчкан куштай Буурулдун\nКолтугунан суу чыгып."
  },
  {
    "id": "428",
    "text": "Таноосунан буу чыгып,\nКыл куйруктан чуу чыгып,\nУчкан куштай Буурулдун\nКолтугунан суу чыгып.\nЭки жагын каранып,\nКойго тийген бөрүдөй,\nОозу-мурдун жаланып,\nКүүсүнөн шамал жаралып,\nЖал, куйругу таралып,\nАна-мына дегенче,\nКуюндай болуп диркиреп,\nБороондой болуп күркүрөп,\nКыңарактай белеске\nКүлүс чыгып барды ошол,\nАбай кылып ар жагын,\nАныктап карап калды ошол,\nАйдай сары талаага\nМелтиреп көзүн салды ошол\nАт жыгылар аңы жок,\nАйланып учкан чаңы жок,\nБатып калар сазы жок,\nТуякка тиер ташы жок,\nМуну көргөн Күлчоро\nЧаппай турган жайы жок!\nАтырылган Буурулдун\nЭрип кетер майы жок.\n«Абакем артык күлүк» дейт,\nКүлүктүгүн билейин,\nАнык тулпар мал болсо,\nКүндө сурап минейин!\nКайкалап келген жоо болсо,\nАкшумкардай тиейин!», —\nДеп, ойлонуп, Гүлчоро\nКолундагы булдурсун, —\nЧапса кулак тундурсун,\nАлаканы айнектүү,\nБүлдүргөсү баргектүү,\nАсый өгүз терисин\nӨрүм кылган булдурсун,\nКунан өгүз терисин"
  },
  {
    "id": "429",
    "text": "Алаканы айнектүү,\nБүлдүргөсү баргектүү,\nАсый өгүз терисин\nӨрүм кылган булдурсун,\nКунан өгүз терисин\n\fӨзөк кылган булдурсун,\nКой башындай коргошун\nКошо түйгөн булдурсун,\nКонок албас кожону\nКокуйлаткан булдурсун,\nКаяша кылган катынды\nКайкалаткан булдурсун,\nОпол тоонун ак-ыргак\nКак кылдырган булдурсун,\nСыртына көкжал каптатып,\nСап кылдырган булдурсун\nТолгой-толгой имерди,\nТоодой болгон Буурулду\nТомукка тартып жиберди.\nЧапкан жери тулпардын\nЧарадай болуп оюлду;\nКарга, кузгун, сагызган\nСамагандай тоюнду.\nКара сандан аккан кан\nКадимкидей төгүлдү.\nЧагарактап ыргыштап,\nУча турган көрүндү.\nКандын жытын шимшилеп,\nБөрү, түлкү жойлоду.\nАргамжыдай жыландар\nАркы-терки сойлоду.\nКара темир ооздук\nКөмөкөйдө карсылдайт,\nБолот така, күмүш мык\nТөрт туякта жаркылдайт.\nКөнөчөктөй көбүктөр\nТуш-тушуна шалпылдайт.\nКөкүлүн көккө ыргытып,\nЧарадай болгон туягын\nКара жерге мылгытып,\nЭти ачыган Тайбуурул"
  },
  {
    "id": "430",
    "text": "Көкүлүн көккө ыргытып,\nЧарадай болгон туягын\nКара жерге мылгытып,\nЭти ачыган Тайбуурул\nЭбелектей дыркырайт.\nЖолум үйдөй даңканы,\nЧоронун төбөсүндө зыркырайт.\nКөнөчөктөй таштары,\nКөктү көздөй чыркырайт.\nТаноодон чыккан көк түтүн\nКол ыштыктай буркурайт,\nАрт жагынан караса,\nАк кайыптын сүрү бар.\nҮстүндөгү чорону\nЖелпинишке жеткенче\nАла качаар түрү бар.\nЫргычтаган Тайбуурул\nКаргып барып тик түшөт,\n\fКазандай болгон таштарга\nКаршы-терши жик түшөт,\nТопурагын тоо кылат,\nТуяк тийген жерлерин\nЭшик эңдүү коо кылат.\nКөкүлүн көккө ыргытып,\nЧарадай болгон туягын\nКара жерге мылгытып,\nКөрүнгөндө көрүнүп\nКөрүнбөсө Тайбуурул,\nЗакым болуп бөлүнүп,\nКачкан аркар буттанып,\nКундузу куйкум жыттанып,\nКызып калган Тайбуурул,\nКызарып учкан ок болуп,\nАрткы буту тийген жер\nТутана түшүп токтолуп,\nЖабалактап ширенди,\nЖайнап барып жок болуп,\nКагылышкан майда таш\nКөктө жүрөт от болуп.\nКүлчоронун жүрөгү"
  },
  {
    "id": "431",
    "text": "Жайнап барып жок болуп,\nКагылышкан майда таш\nКөктө жүрөт от болуп.\nКүлчоронун жүрөгү\nЧыга жаздап опколуп,\nЭэрге бекем жабышып,\nЭки колу чунактын\nТизгинине карышып,\nАбакеңдин Тайбуурул,\nАрпаны жара чайнаган,\nАркардай көзү жайнаган,\nАркан бою жар келсе,\nАткан октой чураган.\nАк-Инектин белинде,\nАша коюп адуулап,\nАстындагы Тайбуурул,\nАбайы менен жабуулап,\nАрам өлгөн Тайбуурул,\nОоздук менен алышып,\nОкоро түйгөн ак тизгин\nЧоронун кош колунда карышып,\nАбакеңдин Буурулу\nУчкан куш менен жарышып,\nКуюндай ойноп, атылып,\nКуйругун желге сапырып,\nКулаалы, күйкө, аксары,\nКөтөрүлө бергенче,\nКалып жатты басылып.\nАбакеңдин Тайбуурул\nАраандай оозу ачылат.\nЖолум үйдөй ак көбүк\nЖол боюнда чачылат.\n\fТөрт туягы тийген жер\nОроодой болуп казылат.\nКөкүлүн көккө ыргытып,\nТуягын жерге мылгытып,\nЖолум үйдөй даңканды\nБута атым жерге ыргытып,\nСеметейдин Тайбуурул\nБалакетти салыптыр,\nОн экиде чорону"
  },
  {
    "id": "432",
    "text": "Бута атым жерге ыргытып,\nСеметейдин Тайбуурул\nБалакетти салыптыр,\nОн экиде чорону\nАла качып алыптыр...\nЭки көзү алактап,\nЭки буту салактап,\nБүткөн бойдон тер кетип\nТайбуурулдун боорунан,\nШыркыраган сел кетип,\nКөргөн эмес Күлчоро\nӨзүн мындай тердетип,\nЧапкан сайын Тайбуурул\nЧарчабаган башынан,\n«Өлүп кетет экен» деп,\nКөргөн жандар жашыган.\nДүбүртүнөн Буурулдун\nБулактын суусу ташыган,\nБуу тумандап көгөрүп,\nКошо сызып баратат\nКүлчоронун башынан...\nМуну мындай таштайлык,\nҮргөнчтөгү Айчүрөк\nКабарынан баштайлык.\n\fҮРГӨНЧТӨН ӨТҮҮ"
  },
  {
    "id": "433",
    "text": "Алдында Буурул койкоюп,\nКөкжеке бутта чойкоюп,\nАсаба колдо калкылдап,\nБозкисе жанда шаркылдап\nАтагы чыккан Аккелте\nАй далыда жаркылдап,\nКылычы кында кыңгырап,\nҮстү-башын карасаң,\nАй тийгендей жаркылдап,\nАлыстан көргөн адам зат\nАйбатынан калтылдап,\nҮнү чыккан Үргөнчкө\nОн экиде Күлчоро\nКирип келди шартылдап.\nМаңдай жагын караса,\nОтуз келин, отуз кыз,\nОртосунда Чүрөк уз.\nТеректин башын бурушуп,\nАркы-терки турушуп,\nСелкинчегин тебишип,\nАкийнегин айтышып,\nБирин-бири жеңишип,\nЧорону көрүп карашып,\n«Кимиси» деп талашып,\n«Суудан кантип өтөт, — деп,\nБизге кантип жетет, — деп,\nКече калса, бул чунак\nАгынды болуп кетет» деп,\nАкундун кызы Айчүрөк\nОко бөркүн оң кийип,\nОн эки түркүн тон кийип,\nКошо басып Калыйман,\nКол артканы Бурулкан,\nЖандай баскан Тынымкан,\nЖароокөрсүп сөз айткан\n\fЖарашыктуу Калыйман,\nЖаш балага таң калып,\nКарап калды жарданып.\nҮргөнч деген суу экен,\nҮстү көбүк буу экен,"
  },
  {
    "id": "434",
    "text": "Жаш балага таң калып,\nКарап калды жарданып.\nҮргөнч деген суу экен,\nҮстү көбүк буу экен,\nУккан жанга чуу экен.\nБолжолу жок чоң Үргөнч\nБопбоз болуп алыптыр,\nБолбой кирип калыптыр.\nКыпкызыл болуп алыптыр,\nКыйын кирип калыптыр.\nҮстүнөн үйөр жүрүптүр,\nҮргөнчтүн жайын сурасаң,\nҮч айрылып кириптир.\nТегерете караса,\nТеңир урган чоң суунун\nКиргенинде карал жок,\nАлакандай арал жок.\nТаш агызып күркүрөп,\nЧоң суунун жайын көргөндө,\nЧоронун бою дүркүрөп.\nАк чалма болуп ылайлап,\nЖаткан экен чоң Үргөнч,\nЖанына келген пендеси\nЖакасын кармап кудайлап.\nТөө өргөчтөп көрүнүп,\nЖайнай түшүп төгүлүп,\nЖекендин башы желпилдеп,\nКамыштын башы калкылдап,\nТалдын баары жайпалып,\nТеректин баары теңселип,\nҮстү көбүк кир болуп.\nКапчыгай менен бир болуп,\nАгыны катуу шар агып,\nҮстүнөн үйөр, кар агып,\nОрто жерин карасаң\nБилектей кара кан агып,\nИмерилип он агып,\nИледен канча чоң агып,\nТегеренип оң агып,"
  },
  {
    "id": "435",
    "text": "Билектей кара кан агып,\nИмерилип он агып,\nИледен канча чоң агып,\nТегеренип оң агып,\nТеңизден канча чоң агып,\nТегирмендей кара таш\nТегеренип калдырттап,\nҮстүндөгү көбүгү\nОт жаккандай жалбырттап,\nЖаткан экен чоң Үргөнч\nӨзүнөн өзү сүйлөнүп.\nКарагай кайың короюп,\nТолкундан чыгып балыгы,\nӨлүп жатат тороюп,\n\fАр кайсы жерде булактан,\nСайда жатат сороюп.\nЖарылып тийген жерине\nЖар туруштук бере албай,\nБурулуп тийген жерине,\nМуз туруштук бере албай.\nЧыбырын түлкү жойлобой,\nТолкундап чыккан көбүгү\nЧылбыр салса бойлобой,\nАлыстан келген жолоочу\nКечемин деп ойлобой,\nАдырын түлкү жойлобой,\nАралга жаткан үйөргө\nНайза салса бойлобой,\nАркы четин карасаң,\nЫсык-Көлдөй көлкүлдөйт\nБерки четин карасаң,\nБаш айлантып мелтилдейт.\nҮргөнчтүн боюн карасаң,\nЖайылган төөдөй таштар бар,\nКара баткак саздар бар,\nКаркылдап учкан каздар бар\nБөлөк-бөлөк саздар бар,\nБөлүнүп учкан каздар бар.\nТеңирсиген чоң Үргөнч"
  },
  {
    "id": "436",
    "text": "Каркылдап учкан каздар бар\nБөлөк-бөлөк саздар бар,\nБөлүнүп учкан каздар бар.\nТеңирсиген чоң Үргөнч\nТеңиздей болуп ташыптыр,\nТал башынан ашыптыр.\nАтыла түшүп бөлүнүп,\nЖайнай түшүп төгүлүп,\nКарап турган адамга\nЖан алчудай көрүнүп,\nКүкүк болуп күүлөнүп,\nКүңгүрөнүп сүйлөнүп,\nАлда канча түрдөшүп,\nАдам болуп сүйлөшүп,\nБай карагай, балаты\nТамыры менен суурулуп,\nЖардын башы туурулуп,\nҮйдөй болгон боз чалма\nКамырдай болуп жуурулуп,\nКүкүк болуп күүлөнүп\nКүнгүрөнүп сүйлөнүп,\nАгымы катуу шар агып,\nАр жыгачтын баары агып,\nАрча менен тал агып,\nАюу, жолборс, баары агып,\nАңтарылып сал агып,\nАк көбүктөп кар агып,\nОрто жерин карасаң,\nОргуган кара кан агып,\n\fБурулуп тийген жерлери\nБут атым жерге шар болуп,\nБарып тийген жерлери\nҮч найза бою жар болуп,\nКирген экен чоң Үргөнч\nКечерге пенде зар болуп,\nМуну көргөн адамдын\nКең дүйнөсү тар болуп.\nМөңгүнүн баары бузулуп,\nМөңкүп сууга кошулуп,"
  },
  {
    "id": "437",
    "text": "Муну көргөн адамдын\nКең дүйнөсү тар болуп.\nМөңгүнүн баары бузулуп,\nМөңкүп сууга кошулуп,\nТуйлап жаткан туура суу\nТуш-тушунан кошулуп,\nБурулуп тийген жерине\nМуз туруштук бергисиз,\nМуну көргөн адам зат\nБуусуна жакын келгисиз.\nТолгонуп тийген жерине\nТоо туруштук бергисиз,\nКечмек түгүл бул суунун\nТозуна жакын келгисиз.\nАлакандай арал жок,\nАркыраган чоң суунун\nКиргенинде карал жок.\nТөөдөй болгон балыктар,\nТоктоно албай буралат,\nКалдыраган кара таш\nКамчы саптай куланат.\nЧарпындысын карасаң,\nЧарк айланып чубалат.\nКиргенине чыдабай,\nОоналактап алыптыр,\nБылтыр аккан жерлери\nКургак болуп калыптыр.\nКоркконунан бул суудан\nАдырын түлкү жойлобойт,\nАкырын аккан жерине\nАркан салса бойлобойт.\nМуну кечкен адам зат\nӨлбөймүн деп ойлобойт...\nМуну көрүп Күлчоро,\nАкылы кетти алдырап,\nАйланчыктап бул сууга\nКарап туруп жалдырап.\n«Абакемдин жанынан\nКанчородон кырдуусун,\nМында келдим тыңдуусун."
  },
  {
    "id": "438",
    "text": "Карап туруп жалдырап.\n«Абакемдин жанынан\nКанчородон кырдуусун,\nМында келдим тыңдуусун.\nУшул суудан кечпесем,\nКарап турган кыздарга\nУялбай кантип беттешем.\nСуудан коркуп кечпесем,\n\fКабарын алып кетпесем,\nКүлчоро болбой өлөйүн,\nТуубай туна чөгөйүн!».\nДеп, ошентип, куу чунак\nКыдырып кечүү карабай,\nКызды көргөн түгөңгүр\nКылча жанын аябай\nЖардын башын уратып,\nСууга кирди чуратып.\nТаш ургандай чулп этип,\nЧөгүп кеткен эмедей,\nСуунун үстү шырп этип,\nКарап турган кыздардын\nЖүрөктөрү зырп этип,\nКирген жерде жоголуп,\nСүрдүгө түшүп оңолуп,\nАнда-санда Буурулдун\nКулагы чыгат кылт этип,\nАнда-санда чоронун\nТөбөсү чыгат жылт этип.\nАк болотун дат алып,\nАдис болгон Тайбуурул\nАгынын көздөй маталып,\nСуу үстүндө ыргыштап,\nКайып беле Тайбуурул,\nСуу түбүндө чөкпөгөн\nКайык беле Тайбуурул,\nТуура сүзүп ыргыган\nБалык беле Тайбуурул!\nСуунун бети былк этип,\nТеңирсиген дайрадан\nЫргып чыкты кылт этип,"
  },
  {
    "id": "439",
    "text": "Балык беле Тайбуурул!\nСуунун бети былк этип,\nТеңирсиген дайрадан\nЫргып чыкты кылт этип,\nБолот така, күмүш мык\nТөрт туякта жылт этип...\nСуудан чыгып калтылдап,\nКундуздай жүнү жылтылдап,\nШайбырлай түшүп жорголоп,\nБулгаары тердик, көк желдик\nБурчунан суусу шорголоп,\nБала жолборс Күлчоро\nМаңкаң-маңкаң бастырып,\nЖолдун четин каздырып,\nЖолум үйдөй көбүктү\nЖол четине чачтырып,\nКароолчу койгон Кара кыз,\nСакчы койгон Сары кыз, —\nЭкөөнү бирдей шаштырып,\nШыңкылдашкан кыздардын\nШыбырларын бастырып,\nЖакын кирип келгенде,\n\fМаңдай жарык бото көз,\nМоймолжуган ширин сөз,\nКүмүш үндүү, колоң чач,\nКош каркыра, керме каш,\nАкак тиштүү, ай нурдуу,\nАлма моюн, түймө баш,\nАк кочкордой даңкайып,\nАк маралдай шаңкайып,\nАкча бети жарк этип,\nАлтындан кылган чоң сөйкө\nАкыректе шарк этип,\nЖылаажындуу дабышы\nЖез комуздай шаңк этип,\nАкундун кызы Айчүрөк\nКүлчорого кеп айтат,\nКеп айтканда деп айтат:"
  },
  {
    "id": "440",
    "text": "Жез комуздай шаңк этип,\nАкундун кызы Айчүрөк\nКүлчорого кеп айтат,\nКеп айтканда деп айтат:\n«Кызыл буурул ат минген,\nКыл куйругун чарт түйгөн,\nСолкулдаган чыбыксың,\nКөтөрүлүп зоболоң,\nСонун жолго чыгыпсың.\nЧоочун бала экенсиң,\nКайсы жакка барасың?\nКайдан келген баласың?\nКозу кара кочкордой\nТокчоңдогон сен кимсиң?\nЭркек кара каргадай\nЧокчоңдогон сен кимсиң?\nЖайыңды толук айтпасаң,\nЖашыңдан жайрап каласың».\nАнда Чоро кеп айтат,\nКеп айтканда деп айтат:\n«Сөөгүңдө муунуң жок,\nБеш манжаңда муунун жок,\nКим экениң билбеймин,\nАйчүрөк дебей ким деймин?\nМенин жайым сурасаң,\nЖок качырып элимден,\nСуроо салып келемин.\nКачырганым Акшумкар\nЧүрөк сенден көрөмүн!\nАкшумкардын бутунда\nАк жибек, алтын боосу бар,\nЖоготкон болсоң Шумкарды,\nАлтымыш кыздын доосу бар.\nБилбегенсип кеп айтып,\n«Ким болосуң?» деп айтып,\nКерилип сөздү кеч айтып,\n«Өлөсүң!» деп пеш айтып,\nКоркутпа, жеңе, Чорону;\n\fСенден корккон оңобу?!"
  },
  {
    "id": "441",
    "text": "Керилип сөздү кеч айтып,\n«Өлөсүң!» деп пеш айтып,\nКоркутпа, жеңе, Чорону;\n\fСенден корккон оңобу?!\nАр сөздүн башын көрсөтүп,\nАңдышкан жоосун көргөнсүп,\nАңдыганың болобу!».\nДеп, ошентип, Күлчоро\nАтынын башын имерди\nКалыймандын мойнуна\nКолун артып жиберди,\nИйиктей болгон ак эмчек\nИмерилте сермеди.\nУялгандан Бегимжан\nУнчуга албай тердеди.\nМуну керген Айчүрөк\nАрдангандан өлбөдү,\nӨлбөй тирүү калбады.\n«Абийри жок шум чунак!\nКандай курган баласың1\nКызды көрүп жутунуп,\nКыйшалаңдап каласың!\nЭзелки билиш эмедей,\nКойнуна колду саласың.\nКол тийбеген эмчегин\nКомпоё кармап аласың!\nБул жоругуң койбосоң,\nБир балаага каласың!\nАкылы кыска жаш бала,\nАзапка башың саласың.\nОозуңду желге көптүрүп,\n«Шумкар» деген эмине,\nТаанышпай жатып, «жеңе» деп,\nШоктоносуң тим эле!.\nАксымданган түгөңгүр,\nСенин өзүң ким элең?!\nЧоң атаңдын өзүн айт,\nКак эле кара көзүн айт!\nЖолоочу болсоң, жол мына,\nЖортуулчу болсоң, мал мына!"
  },
  {
    "id": "442",
    "text": "Чоң атаңдын өзүн айт,\nКак эле кара көзүн айт!\nЖолоочу болсоң, жол мына,\nЖортуулчу болсоң, мал мына!\nТуткун болуп түшөсүң\nАйчүрөктүн колуна!\nКутула турган жайың жок,\nТүшүрө турган тор мына.\nАнда Чоро кеп айтат,\n«Айчүрөк, жеңе!» деп айтат,\nАчуусу менен кубанчы\nАралашып бек айтат:\n«Жерибиз Кең-Кол, кең Талас,\nАтабыз артык шер Манас,\nКалкыбыз атпай көп кыргыз,\nКыргыз, кыпчак аралаш,\nНогой деген уруктан\n\fЖайдары тууган эр Манас.\nЭр Манастын баласы,\nЖетим калып жетилген,\nАк болоттой кетилген\nСеметейдин иниси —\nМен, иниси эмей кимиси!\nАтамдын аты — Алмамбет.\nАрстан Манас агасы,\nАк жолборстой Алмамбет —\nАзиз кандын баласы.\nЭрдигинин чеги жок,\nКырк чоронун сарасы.\nАттанып жоого чыкканда,\nАла-Тоодой карасы.\nАтпай элдин ичинде,\nАйтып турган сөзүмдөн\nКалдыбы, жеңе, чаласы?!\nСени «жеңе» дегендин\nКайсы жерде талашы?\nАкшумкардын артынан,\nАйчүрөк жеңе дартыңан,\nОн төрт күлүк айдатып,"
  },
  {
    "id": "443",
    "text": "Кайсы жерде талашы?\nАкшумкардын артынан,\nАйчүрөк жеңе дартыңан,\nОн төрт күлүк айдатып,\nЖоо жарагын шайлатып,\nАрчатору бууданга\nАяктай кебез байлатып,\n«Бүгүндөн калбай барам, — деп,\nАйчүрөк сени алам!»— деп,\nДушманга салып күйүнчү,\nАташканын Семетей,\nО, жеңе, келип калды сүйүнчү!\nДеп, ошентип, Күлчоро\nАттан ыргып бат түшүп,\nТаманы тийген жерине\nОт ордундай так түшүп\nАралашкан кезинде,\nБелесте калган эр Семең\nДүрбүнү кармап имерип,\nКүлүстү көздөй жиберип,\nКыз экенин билген соң,\nТоктоно албай, түгөңгүр,\nЧилдедеги буурадай,\nТура калды чиренип,\n«Канчоролоп» чакырып»\n«Ат току!» деп бакырып:\n«Акжолтой тууган Күлчоро\nАйчүрөк таап алганбы,\nЖеңеси менен биригип,\nАбасын күтүп калганбы?\nКереметтүү куу Чүрөк\nКелерим билип алганбы,\n\fЭртелеп тосуп калганбы,\nЖе болбосо дүрбүнүн\nКөрсөткөнү жалганбы!\nАйчүрөк болсо, алалы,\nЧынкожо менен Толтойду,\nАйланайын Канчоро,\nУят кылып салалы!\nАкшумкар алып колуман,"
  },
  {
    "id": "444",
    "text": "Чынкожо менен Толтойду,\nАйланайын Канчоро,\nУят кылып салалы!\nАкшумкар алып колуман,\nАйчүрөк тоссо жолуман,\nАлдырып койсок Толтойго,\nМаңдайымда шоруман\nЭки чором барында,\nКандай адам талашып,\nКармайт менин колумдан!».\nДеп, ошентип, Семетей\nТоодой болуп көрүнүп,\nКызды көргөн түгөңгүр,\nКыялына чөмүлүп,\nДаңканын көккө бургутуп,\nАктелкини чулгутуп,\nЖинденип жаткан дайрага\nКирип келди зыргытып.\nЧалмаланган чоң Үргөнч\nЧагарактап калыптыр,\nМелтиреген мейкинди\nЖалгыз бийлеп алыптыр.\nКарагайдай балыктар\nСуу түбүнө чөгө албай,\nКалдалактап калыптыр.\nМуну көрүп Канчоро,\nМинтип айтты токтоло:\n«Айланайын абаке, эй!\nКабарчы Күлүс канекей?\n«Тайчандар кечет» деп айткан\nҮргөнчүң, аба, мынакей!\nЖин ургандай бул Чоро —\nАтасы жайчы Күлчоро\nКол арык кылып Үргөнчтү\nАттатып кеткен турбайбы!\nКелбесин бүгүн абам деп,\nКүндү жайлап Үргөнчтү\nКаптатып кеткен турбайбы!\nКелип кызды көргөндө,\nКеле калчу шайтаны."
  },
  {
    "id": "445",
    "text": "Күндү жайлап Үргөнчтү\nКаптатып кеткен турбайбы!\nКелип кызды көргөндө,\nКеле калчу шайтаны.\nКүлчоро сырын билбесе,\nКанчороң минтип айтабы!\nКагылайын абаке,\nКечүүнү мыктап чалалык,\nКечүүдөн кабар алалык,\nАкундун кызы Чүрөккө\n\fЭртең эле баралык!\nАйланайын абаке,\nАкылдашып көрөлүк,\nАрмансыз болуп көрөлүк!\nМинтип жаткан дайрага\nКантип кирип өлөлүк!».\nАнда Семең кеп айтат:\n«Суу болгон кийим кургачу,\nСуудан коркуп турбачы!\nАттап өтүп жүргөн суу\nАйчүрөктөй ургаачы,\nЖаш бала кечкен дайрадан\n«Кечпеймин» деп качканың —\nАкылыңдан шашканың!\nМуңдуу адам муңбайбы,\nДайрадан коркуп кечпесем,\nАбаңды кудай урбайбы!\n«Кайдан чыккан баатыр» деп,\nКарабет шылдың кылбайбы!».\nДеп, ошентип, Семетей\nКанчорону камалап,\nОн төрт атты сабалап,\nЖардын башын уратып,\nСууга кирди чуратып.\nКирген жерден чоң дайра\nАлып кетти сулатып.\nДумана келсе, турбаган,\nТуруп салам кылбаган,\nКандар келсе, кайкалап,"
  },
  {
    "id": "446",
    "text": "Алып кетти сулатып.\nДумана келсе, турбаган,\nТуруп салам кылбаган,\nКандар келсе, кайкалап,\nОлтурган жерден жылбаган,\nКожо келсе, айдаган,\nКолу-буту байлаган,\nЭшенин көрсө, урчу эле,\nКашкайып карап турчу эле,\nКара мүртөс түгөңгүр,\nКай жерде тобо кылчу эле!\nАгып бара жатканда,\nКүү менен кошо күүлөнүп,\nКүйүткө түшүп Семетей,\nӨзүнөн өзү сүйлөнүп:\n«Астымда Буурул атым жок,\nАрзымды айтар датым жок,\nЖанымда Күлүс баатыр жок,\nЧүрөктөн башка дартым жок!\nКалкып сууда баратам,\nКаралды болор калкым жок!\nТилдеген тилди уккандай,\nЧоң дайра сенин салтың жок!\nТелмиртип мени сүйрөгөн,\nТилсиз сага паркым жок!\n\fУшунтип өтөт турбайбы\nАрмандуу кылып дүйнө шок,\nАйдаганым он төрт ат\nТайбуурулча болбоду!\nЖанымдагы Канчоро\nКүлчорочо болбоду!\nКан Манастын арбагы\nКачан мени колдоду?!\nСуу атасы Сулайман\nКана жолдош болгону?!».\nДеп, ошентип, Семетей\nАрманда бара жатканда\nСуу атасы Сулайман"
  },
  {
    "id": "447",
    "text": "Кана жолдош болгону?!».\nДеп, ошентип, Семетей\nАрманда бара жатканда\nСуу атасы Сулайман\nЧылбырдан сүйрөп калды, дейт\nКан Манастын арбагы\nКолтугунан алды, дейт.\nКырк чоронун арбагы\nСууну бөгөй салды, дейт...\nКарап турган кыз-келин\nАйчүрөктөн кеп сурайт:\n«Айтчы эжеке, — деп сурайт, —\n«Семетей» деген ушубу?\nАлып келген Буудайык\nТак ушунун кушубу?\nЧынкожо деген кеп экен,\nЧыныгы жездем эр экен!\nЧарк айланып ааламды\nИздегениң эп экен!...».\nДеп, ошентип, күлүшүп,\nСеметейди көрүшүп,\n«Айылыбыз бирге консо, — деп, —\nМанастын уулу Семетей\nАлган жарым болсо, — деп, —\nАз гана ойноп-күлсөк, — деп, —\nМоюндашып жүрсөк, — деп, —\nМоокум басып күлсөк, — деп, —\nТан атканча жүрсөк, — деп, —\nТамашалап күлсөк» деп,\nКыздардын баары мелтиреп,\nМас болгондой энтигет.\nАр кимиси өзүнчө\nЖоруктанат мөлтүрөп.\nАр кимиси өзүнчө,\nЧыдай албай чайпалып,\nБилип коёт дегенсип,\nӨз бойлорун кайтарып,\nКарап турган кезинде"
  },
  {
    "id": "448",
    "text": "Чыдай албай чайпалып,\nБилип коёт дегенсип,\nӨз бойлорун кайтарып,\nКарап турган кезинде\nСуудан чыкты жарк этип,\nИтелги куштай барк этип.\nЭки ийиндин мүрүнө\n\fЭки киши конгондой,\nЭки бети жарк этип,\nКүндөн пайда болгондой,\nМаңдайына караса,\nАппак саңоор тынардай,\nБүткөн боюн карасаң,\nКүмүштөн соккон мунардай,\nКайраттанып караса,\nКара тоону жаргандай,\nКармашып келген ажалга\nКашкайып каршы баргандай,\nЖер көтөргөн дөө болсо,\nЖүрөгүн сууруп алгандай,\nАчуусу келсе ааламды\nАлаканга салгандай.\nКүңгүрөнүп күүлөнүп,\nКүлчорого сүйлөнүп\nТалымсып Семең кеп айтат,\nКеп айтканда деп айтат:\n«Тезек терген кыз болсо,\nТеңтуш болуп аласың,\nКуурай терген келинге\nКурдаш болуп каласың!\nКурдашын тапкан эмедей,\nКурган кандай баласың!\nЧалгынды качан чаласың?\nАкун кандын шаарына\nКачан кабар саласың?!\nЖообун качан аласың?\nЖолдо жүргөн кыздарга\nЖолдош болуп аласың!\nЖоболоңдуу баласың,\nКөтөрүп койгон жайың жок"
  },
  {
    "id": "449",
    "text": "Жолдо жүргөн кыздарга\nЖолдош болуп аласың!\nЖоболоңдуу баласың,\nКөтөрүп койгон жайың жок\nКайнатып койгон чайың жок,\nКандан уккан дайын жок!\nУяты жок баласың,\nМинтип жүрүп абаңды\nБир балаага саласың!\nБул эмине кылганың,\nАттангын, чунак, тезирек,\nБул эмине турганың?!».\nАнда Чоро кеп айтат,\nКеп айтканда деп айтат:\n«Асылым аба, тура тур,\nАтыңдын башын бура тур!\nАлты шаар Анжыян,\nОртосу Кокон, Маргалаң,\nАнжыяндын Сынчыбек,\nАлыш-бериш кылгандай,\nАнын журту мында жок!\n\fӨлөңүн айтып чаңырган,\nӨзөндүн баары жаңырган,\nӨкүм тууган баатыры\nӨздөрүнөн табылган,\nТаруусун таштай актаган,\nКатынын кыздай мактаган,\nШайыр мүнөз, жайдары,\nКадырыңды билгендей\nКөкчөнүн эли көп казак,\nАнын калкы мында жок!\nНамыска бирге чабышкан,\nНаалыбай кошо барышкан,\nКабарың угуп алыстан,\nАлдыңды тосуп келгендей,\nКыргыздын журту мында жок\nИздегениң — Акшумкар,\nЭңсегениң — Айчүрөк,\nЭкөө күтсө жолуңду,\nКимге кабар саламын,"
  },
  {
    "id": "450",
    "text": "Издегениң — Акшумкар,\nЭңсегениң — Айчүрөк,\nЭкөө күтсө жолуңду,\nКимге кабар саламын,\nКимден кабар аламын!\nКачырган Шумкар колуңда,\nКадырлуу жеңем жолуңда,\nАкшумкар таптым, салып кет\nАйланайын абаке,\nАйчүрөк таптым, алып кет!\nЖе болбосо Чүрөктүн\nМойнуна күнөө чалып кет!..».\nСеметей анда кеп айтат,\nКеп айтканда деп айтат:\n«Жыргап жаткан жеримден,\nЖылас Чүрөк, козгойсуң,\nКозгогонго жараша,\nКол куушуруп тоспойсуң!..».\nАнда Чүрөк кеп айтат\n«Кантээр экен» деп айтат:\nЖолоочу киши жол менен,\nЧоочун киши сый менен,\nКол куушуруп тоскондой,\nКарап турган каның жок,\nДоомат кылып сүйлөгөн,\nКим болосуң дайның жок!\nЧынокожо аттуу жээним бар,\nТолтой аттуу эрим бар.\nЖолоочуну тоскондой,\nКандай менин эбим бар!».\nМанастын уулу Семетей\nАчуусу келди арбайып,\nАлдыңкы ээрди калбайып,\nОозунан түтүн буркурап,\nКөзүнөн жалын шыркырап:\n\f«Акундун кызы Айчүрөк,\nАкшумкар берчи, кетемин!\nЖолго казан асыпсың,"
  },
  {
    "id": "451",
    "text": "Көзүнөн жалын шыркырап:\n\f«Акундун кызы Айчүрөк,\nАкшумкар берчи, кетемин!\nЖолго казан асыпсың,\nЖолоочу жолун тосупсуң,\nКерүүгө казан асыпсың,\nКербенчи жолун тосупсуң!\nТишиң буудай болгончо,\nЧачың куудай болгончо,\nКан атаңдын төрүндө\nКартайганча күтүпсүң,\nАкшумкар алар сен белең,\nТамаша кылчуң мен белем?!\nКалааңа бүгүн кирбесем!\nЖээниң менен эриңдин\nЖелкесинен тилбесем,\nЖекелеп жоого кирбесем!\nЖердеп турган жериңди,\nЖекеле өзүм билбесем!,\nАкшумкардын артынан,\nАзапка салган дартыңан,\nЧалгынга сени жиберип,\nЧамалап жүргөн калкыңан\nКегимди мыктап албасам,\nКишимсип кантип жер басам!\nТаянганың Чынкожо\nБаатырыңды кул кылам!\nАйымыңды тул кылам!\nМенсинип жүргөн эрлерди\nТалпакча сабап жүн кылам!\nАрманда болуп калбасын,\nЭлиңе барып кабар сал!\nЭрлердин баарын жыйнап ал!\nТим жаткан жанды тим койбой,\nТийдиң, ээ, Чүрөк жиниме!\nАкшумкарды алдырып,\nКөрбөсөм ушул кордукту,\nКыла турган зордукту"
  },
  {
    "id": "452",
    "text": "Тийдиң, ээ, Чүрөк жиниме!\nАкшумкарды алдырып,\nКөрбөсөм ушул кордукту,\nКыла турган зордукту\nКөрсөтөт белем бириңе!\nКүбө болгун, Айчүрөк,\nКүйдүрүп айткан тилиңе!\nАрка кылып таянган\nЭриң келсин урушка,\nАй ааламды буй кылган\nШериң келсин урушка!\nКара курттай кайнаган\nЭлиң келсин урушка!\nТилге келсе калдайган,\nЖериң келсин урушка!».\nАкундун кызы Айчүрөк\nАнда шашып кеп айтат,\n\fКеп айтканда деп айтат:\n«Кең Үргөнчтө жатканда,\nКөп олжого батканда,\nАлтын тактын үстүндө\nАкун кан атам жатканда,\nКалмактан алган олжону\nКамчыга ченеп бөлгөндө,\nАрдактууган атамдын\nКасиетин көргөндө,\nСенин атаң шер Манас\nАлтымыш эки нар алып,\nАк куржунга зер алып,\nАлтымыш жорго айдатып,\nБашына кебез байлатып\nБел куда болгон жери бар.\nКан Манас менен Акундун\n«Куда» дешкен кеби бар.\nАлдыңдагы Чүрөктүн\nАлты жаны болсо да,\nКарый турган эби бар...\nКан атам Манас өлгөндө,\nКаныкей азап көргөндө,\nТемир кандын шаарына"
  },
  {
    "id": "453",
    "text": "Карый турган эби бар...\nКан атам Манас өлгөндө,\nКаныкей азап көргөндө,\nТемир кандын шаарына\nТентип кетип сен калдың,\nТелмирип Чүрөк мен калдым,\nКаймана сөздү чын кылып,\n«Карысың» деп сындырдың,\nКан атаңдын арбагын\nКай жерде, төрөм, тындырдың!\nКарыганча келбеген\nКадырлуу төрөм сенденби?\nАрбакты аттап өтө албай,\nКылчактап алыс кете албай,\n«Жаш төрөм качан келет» деп,\nКарыганча күткөн менденби?!\nЭркек болуп, эр болуп,\nСен келбедиң мени издеп,\nАрбакты аттап өтөм деп,\nКыдырып учтум сени издеп.\nМен арбактан кутулдум,\nСен кутулбай арбактан\nЧабам деп элге жутундуң!\nАрытпастан тулпарды\nАчууң келип калыптыр,\nАла койгун Шумкарды!».\nКалыйман анда кеп айтат:\n«Ой, жездеке! — деп айтат, —\nАчууңду мага бериңиз,\nАк чатырга кириңиз!\nЖоо-жаракты чечиңиз,\n\fАрак-шарап ичиңиз...\nБизден кеткен иш болсо,\nДеңиздей жезде, кечиңиз!».\nДеп, ошентип, кашкайып,\nКүзгүдөй бети тастайып,\nЭңкейип үйгө киргизип,"
  },
  {
    "id": "454",
    "text": "Деңиздей жезде, кечиңиз!».\nДеп, ошентип, кашкайып,\nКүзгүдөй бети тастайып,\nЭңкейип үйгө киргизип,\nЭптүүлүгүн билгизип,\nЧайдоостон чайын куйдуруп,\nТай байталды сойдуруп,\nАрак менен бозону\nАркы-терки сундуруп,\nТабакка салып бал коюп,\nКазы кертип, жал коюп,\nБалдызы сунуп, жезде ичип,\nБаатырдын уулу чунагың\nУдаасы менен бешти ичип,\nКызымтал болуп кызыды,\nАчууланган чунактын\nТулку бою ысыды.\nОшондо Семең кеп айтат,\nКеп айтканда деп айтат:\n«Ашуусу бийик тоо аштык,\nАйчүрөк жайын уккандан\nАлтымыш күндөй жол бастык.\nЧырм этип уйку албадык,\nЧер жаза чайга канбадык.\nКуш уйкуну салбадык,\nАзыраак уктап алалык.\nАкун кандын шаарына\nАттанып анан баралык.\nМенден кеткен иш болсо,\nКечиргин, Чүрөк, сөзүмдү,\nАныктап издеп таптым го,\nАйнектей кара көзүңдү.\nСөз менен жыгып алдың го\nКачандан берки өчүңдү!..».\nДеп ошентип калганда\nКөрбөгөндөр арманда.\nМуну мындай таштайлык,\nТүмөнбай менен Чынкожо"
  },
  {
    "id": "455",
    "text": "Деп ошентип калганда\nКөрбөгөндөр арманда.\nМуну мындай таштайлык,\nТүмөнбай менен Чынкожо\nЧатагынан баштайлык.\n\fЧЫНКОЖО МЕНЕН ТОЛТОЙ КҮТПӨГӨН\nКЫРСЫКТАР\nТүмөнбай Айчүрөктүн учканын угуп, Чынкожону саалытып,\nбелгилүү мөөнөт сураган болчу. Убадалуу күнү бүткөндө да\nТүмөнбай        Чынкожонун      алдына    келген      жок.\nАчуусу келген Чынкожо Түмөнбайга элчи жиберип, «Түмөнбай\nменен Ажыбай бүгүндөн калбай келсин де! Айчүрөктүн чын\nжообун, бүгүндөн калбай берсин де! Бербеймин десе Чүрөктү,\nЧынкожо менен Толтойду так үстүнөн көрсүн!» деп буюрду.\nАжыбай менен Түмөнбай Каманбайды ээрчитип, Чынкожого жооп\nберүүгө аттанды. Айлакер Түмөнбай жолдо баратып,\nжолдошторуна карап, акыл салды.\nТүмөнбай кеп салды,\n Кеп салганда бек салды:\n«Каманбай менен Ажыбай,\nСөзүмдү тыңша! — деп салды,\nЧынкожо менен Толтойго\nАйчүрөктү бербеймин,\nСеметейдин кордугун,\nБерип коюп көрбөймүн.\nЭр Түмөнбай — баатырмын,"
  },
  {
    "id": "456",
    "text": "Айчүрөктү бербеймин,\nСеметейдин кордугун,\nБерип коюп көрбөймүн.\nЭр Түмөнбай — баатырмын,\nЭрегиштим, көнбөймүн.\nКандай кордук көрсөм да,\nАжал жетпей өлбөймүн.\nЧынкожо менен Толтойго\nӨчөшүп калдым беттешип,\nКара жанды каркыттап,\nКачканым жок четтешип!\nТөрт ай болду тыныгып,\nАт семирип дык болду,\nЭр тыныгып нык болду.\nКошунум даяр чук болду.\nАянбастан атышам,\nАңгемеге батышам.\nАжал жетип күн бүтсө,\nЖерге сулап жатышам\nКан Акундун эрлери\nБүт жыйылып чук болду.\nЖедигер менен нойгуттун\n\fЖергесин бузар ык болду.\nМурунку сөздү танбаймын,\nЧынкожо менен Толтойду\nБүгүн да барып алдаймын.\n«Акундун кызы белен, — деп,\nАйчүрөктү берем, — деп, —\nСеметейден келгенди\nНак төбөмдөн көрөм» — деп,\nТүмөнбай салат адатын,\nАлдап алам Каратын.\nЖарат колго тийген соң,"
  },
  {
    "id": "457",
    "text": "Көрүп алгын ошондо\nТүмөнбайдын санатын.\nКаратынан айрылса,\nСындырамын канатын!\nЭр Каманбай, Ажыбай,\nМенин кылар ишим бул болчу.\nТөрт ай мөөнөт бүткөн соң,\nКаратын алдап алмакмын,\nАйчүрөктү берем деп,\nКадыр айтып бармакмын.\nКарат колго тийген соң,\nӨз убалы өзүнө,\nСогушту мыктап салмакмын.\nКашканын уулу Каманбай,\nАла байтал Ажыбай,\nБул сырымды уккула,\nКөрүнөөгө чыккыла!\nЧынкожо менен Толтойду\nЖүйө менен жыккыла!\nКудай берсе тилекти,\nКубандырса жүрөктү,\nБерекесиз иттерге\nБербейлик асыл Чүрөктү!».\nТүмөнбай минтип кеп уруп,\nУккандары эп угуп,\nБолжол кылган жерине\nСалган бойдон келишти,\nКелип салам беришти.\nЧынкожо менен Толтойго\nЭр Түмөнбай көрүштү.\n«Эр Түмөнбай келди, — деп, —\nБизге кудай берди, — деп, —\nАнык көзүм көрдү» — деп,\nЭр Чынкожо кеп айтты,\nКеп айтканда деп айтты:\n«Үч ай бүгүн ай өттү,\nСары атаң жайлоо жай өттү.\nСары атаң өтүп, күз болду,\n\fСаналуу айың үч болду."
  },
  {
    "id": "458",
    "text": "«Үч ай бүгүн ай өттү,\nСары атаң жайлоо жай өттү.\nСары атаң өтүп, күз болду,\n\fСаналуу айың үч болду.\nҮч турсун айың төрт болду.\nӨзөгүмө өрт болду,\nАйчүрөктү алам деп,\nАйткан сөзүм шерт болду.\nКайнаган болгон Каманбай,\nКайраттуу баатыр Түмөнбай,\nАкылга дыйкан даанышман,\nАла байтал Ажыбай,\nБерсең Чүрөк, «берем» де,\nБекер сүйлөп наалыбай!\nБеш айдан бери жатасың\nЧынкожону тааныбай.\nЭр Толтойду эскербей,\nЭрегишип кеп бербей.\nМыктысынып жатасың,\nБиздин сөздү эп көрбөй.\n«Алыстан келген куда, — деп, —\nКуданын жөнү мына, — деп, —\nИзат кылчу күйөө, — деп, —\nКүйөө кылчу жүйөө» деп,\nСоюшка берген тайың жок,\nИзат кылган жайың жок.\nБербеймин деп Чүрөктү,\nКутула турган шайың жок!\nЖаңыртып жаңы сөз баштап,\nБура тартар ыгың жок.\nБерер болсоң чыныңды айт,\nИчиңдеги сырыңды айт!\nБербес болсоң Чүрөктү,\nЭрегишкен чырыңды айт!\nҮргөнчүңдөн чыгарбай,\nКамап туруп аламын,\nКара жандан түңүлтүп,\nКанга боёп жериңди,"
  },
  {
    "id": "459",
    "text": "Үргөнчүңдөн чыгарбай,\nКамап туруп аламын,\nКара жандан түңүлтүп,\nКанга боёп жериңди,\nСабап туруп аламын.\nАсмандан окту жаадырып,\nКабыргаңа канжарды\nКадап туруп аламын!\nКак жүрөккө найзамды\nМадап туруп аламын.\nАйткын сырың угамын,\nЭрегишсең жыгамын!\nКаршылык кылсаң Түмөнбай,\nКазбай жерге тыгамын.\nАчуум келсе Түмөнбай,\nАзыр эле жайлаймын.\nКадыры кеткен кул кылып,\nКол-бутуңду байлаймын!\nАкундун кызы Чүрөктү\n\fАлмайынча тынбаймын.\nАйтып койгон шертимди\nКүйөө болчу Толтойго\nЭгерде эки кылбаймын!».\nДеп, ошентип, бакырып,\nАйтып сөзүн өткөрүп,\nАйбалтасын көтөрүп,\nЫргып турду Чынкожо,\nАнык баатыр чын ошо.\nТүлкүнүн уулу Түмөнбай\nАчуусу келип аянбай,\nНар кескенин көтөрүп,\nБу да турду жаяндай.\nЧындап ачуу келгенден\nТартынбады өлүштөн.\n«Мындан кордук көргөнчө\nАртык болор көрүстөн\nКызы талак Чынкожо,\nБул кайдан чыккан тың кожо!\nЧүрөктү коркуп бергеним, —\nӨлгөн жерим чын ошо!\nКолумдагы Наркескен"
  },
  {
    "id": "460",
    "text": "Бул кайдан чыккан тың кожо!\nЧүрөктү коркуп бергеним, —\nӨлгөн жерим чын ошо!\nКолумдагы Наркескен\nАтаңдан калган темирби?\nАлаңдаган аксым кул,\nЖе айбалтадан жеңилби?!\nЧүрөктү коркуп бергеним,\nАз күндүк көрөр өмүрбү?\nСага окшогон албуутту\nЖе талкалаарым төгүнбү?!\nЖекеге кел Чынкожо,\nСамап калсаң өлүмдү!\nАтырылган арам кул,\nКөрсөтөйүн көрүңдү!».\nДеп, ошентип, Түмөнбай\nТура калды булкунуп,\nАч жолборстой аттады,\nЧынкожого жулкунуп.\nЭртиш менен эр Толтой\nЧынкожону кармашты,\nЭр Каманбай, Ажыбай,\nТүмөнбайга жармашты.\n«Адам кылар ишпи!» деп,\nАрачалап алышып,\nАчуусу таркап калган соң,\nАңгеме сөзгө барышып,\nАкылга дыйкан Ажыбай\nАйтып сөзгө кирди ошол,\nТуйгундугун карматып,\nТуюк сөзгө кирди ошол:\n«О, кан күйөө эр Толтой,\n\fУгуп тургун сөзүмдү,\nЧакырып келип Чынкожо,\nУят кылды өзүмдү.\nСүйлөшөсүң ким менен,\nАчып кара көзүңдү!\nАлдыргансып мататпай,\nАбыдан жыйчы эсиңди!\nАксымдык кылып Чынкожо"
  },
  {
    "id": "461",
    "text": "Ачып кара көзүңдү!\nАлдыргансып мататпай,\nАбыдан жыйчы эсиңди!\nАксымдык кылып Чынкожо\nАдамдын баркын кетирдиң.\nКаргашалуу Чынкожо\nКандайлыктан эсирди!\nКудаларын таарынтып,\nИшке кылды кесирди!\nКайнаган болсо Түмөнбай,\nКашында турса Каманбай,\nАйтып сөзүн өткөрүп,\nАлдыңда турса Ажыбай,\nТаарынганы тай болсо,\nСамаганы май болсо,\nТайдын этин жеген соң,\nЧынкожо көөнү жай болсо,\nТайды союп жеп кетсин!\nТамакка тойдум деп кетсин!\nАсыл тууган Чүрөктү\nБербейм деген адам жок,\nЧынкожо менен Толтойдон\nТескери баскан кадам жок.\nБекер сүйлөп турганы,\nБузуп сүйлөп өз ишин,\nБул эмине кылганы?!\nТөрт ай кылган убада\nАйың бүттү, эр Толтой,\nСаратан жайлоо төрт айда\nЖайың бүттү, эр Толтой.\nТүмөнбай качан кеп айтты,\n«Чүрөктү бербейм» деп айтты?\nКудаларга катылдың,\nКаргашага чатылдың.\nТамак үчүн таарынып,\nЖалгыз тайга сатылдың!\nТайыңды союп жеп алып,\n«Тамакка тойдум» деп алып,\nЖедиргенде, эр Толтой,"
  },
  {
    "id": "462",
    "text": "Жалгыз тайга сатылдың!\nТайыңды союп жеп алып,\n«Тамакка тойдум» деп алып,\nЖедиргенде, эр Толтой,\nЖети-Сууга кете гой,\nОюн эмес, чын сөзүм,\nОпол тоого кете гой.\nАйчүрөктү мен билем,\nТүмөнбай менен тең билем!\nКан Акун аман турганда,\nКай жеринен кем билем!\n\fКаршылык кылсаң Чынкожо,\nКармашып дале көрөмүн!\nКабыргаңды кыйратып,\nЖе колуңдан өлөмүн.\nКарындашым Чүрөктү\nКордук менен бербеймин.\nТолтой менен Чынкожо,\nСилерден кордук көрбөймүн!\nТүмөнбай аман турганда\nЗордугуна көнбөймүн!\nАжал күнүм бүтсө да,\nЧынкожо сенден өлбөймүн.\nАксымдык менен алактап,\nЭрегиш кылсаң жеңемин,\nУйпап-суйпап коюуга\nКолуңдан кантип келемин!\nБерер болсом Чүрөктү,\nЭрдик менен беремин!\nЭрегиш кылбай, жарашсаң,\nЭлдик менен беремин!\nКалын айдап, мал алып,\nТеңдик менен беремин.\nАйткан сөзүм эп көрсөң,\nАкылга туура деп көрсөң,\nКан Шыгайдын Чынкожо,\nКан кудага катылдың,\nАксымдык кылып салам деп,\nАйыпка барып чатылдың-"
  },
  {
    "id": "463",
    "text": "Кан Шыгайдын Чынкожо,\nКан кудага катылдың,\nАксымдык кылып салам деп,\nАйыпка барып чатылдың-\nБиздин элдин наркы бар,\nБилсең сөздүн паркы бар!\nАйыпка токсон байламак,\nАтадан калган салты бар.\nАнан куда болушса,\nЖыйылып жүрүп той жесе,\nЖыгыла турган анты бар.\nЭптештирип кежирди,\nЖардам болор калкы бар.\nКан Чынкожо, эр Толтой,\nКаратты баштап токсон ат —\nБаарын бирдей байлагын!\nКайнагандын көңүлүн\nКак ушунтип жайлагын!\nКалың кылып той союп,\nМойнун кайрып кой союп,\nКуда болуп курчашып,\nКудагыйлар ун чачып,\nКүйөө келип кайындап,\nЭлге-журтка дайындап,\nСүрүп-сүрүп мал бергин,\nСүйрү өркөчтүү нар бергин.\n\fАйдап малды көп бергин,\nАйры өркөчтүү лөк бергин!\nКаада калың бүткөн соң,\nАкунга анан барасың,\nЧынкожо менен эр Толтой,\nАнан Чүрөк аласың.\nКалыңдан качсаң Чынкожо,\nКак талаада каласың!».\nАкылга дыйкан Ажыбай\nАйтып сөздү урду ошол,\nСуркийигин чулгутуп,\nТуура тартып турду ошол."
  },
  {
    "id": "464",
    "text": "Акылга дыйкан Ажыбай\nАйтып сөздү урду ошол,\nСуркийигин чулгутуп,\nТуура тартып турду ошол.\nЧынкожо турду «кулдук, — деп\nБул сөздө жок шумдук, — деп\nУшул сөзгө сындык, — деп, —\nАйып менин мойнумда,\nЖазасын алсак, чындык, — ден,\nКайнага болгон Ажыбай\nКайраттуу баатыр Каманбай,\nКалктын башын кармаган,\nКадырманым Түмөнбай!\nАйып менден өттү, — дейт, —\nӨтпөгөндө нетти, — дейт. —\nАнча-мынча аксым сөз\nОозуман чыгып кетти, — дейт,\nАзыраак айттым кесир, — деп, —\nАйбымды сурайм, кечир, — деп, —\nЭркелейм деп силерге,\nЭми кирди эсим, — деп, —\nЭрк өзүңдө Түмөнбай,\nЭсепсиз калын жейсиң, — деп, —\nТоксон эмес, жүз кылам,»\nБаарын семиз түз кылам.\nЖарашыктуу баарына\nЖабдууларын киш кылам.\nКөргөн жандын баарына\nКөрүп өткөн түш кылам.\nКаратымды баш кылам,\nБаарын окшош жаш кылам.\nКалың малдан жалтайлап,\nКантип малды аз кылам.\nКаратты тартуу кылуудан\nКанткенде бүгүн тартынам?».\nДеп, ошентип, Чынкожо"
  },
  {
    "id": "465",
    "text": "Кантип малды аз кылам.\nКаратты тартуу кылуудан\nКанткенде бүгүн тартынам?».\nДеп, ошентип, Чынкожо\nТүмөнбайдын алдына\nТартып калды Каратын-\nЭр Түмөнбай чебердеп,\nКөрсөтүп өттү адатын:\n«Баатыр Толтой, Чынкожо,\nАйбыңарды кечтим, — дейт, —\n\fАзгын жолдон бездим, — дейт.\nКаратыңды Чынкожо\nКалыңга кошуп аламын.\n«Изат менен алдым» деп,\nКалкка кабар саламын.\nЧын баатырга Чүрөктү\nБермек болуп келдим, дейм.\nСый, сыпатын куданын\nКөрмөк болуп келдим, дейм.\nКан Акунга барамын,\nКалың журттун баарына\nКабарды мыктап саламын.\nКөкүлүнө Караттын\nАяктай кебез байласын.\nКан Акундун алдына\nКалың малды айдасын.\nЭл жыямын үч күнү,\nЭлдин баарын чакырып,\nТой беремин жүз күнү».\nДеп, ушунтип, Ажыбай\nАкылынан шашпады.\nЧынкожо менен Толтойду\nКубандырып таштады...\nМуну мындай таштайлык,\nЧынкожо, Толтой күтпөгөн\nКырсыктардан баштайлык.\nТүлкүнүн уулу Түмөнбай\nКылчайып моюн бурбастан,\nЧүрөккө карап турбастан,"
  },
  {
    "id": "466",
    "text": "Кырсыктардан баштайлык.\nТүлкүнүн уулу Түмөнбай\nКылчайып моюн бурбастан,\nЧүрөккө карап турбастан,\nКенеш кылып Акунга\nСөз баштады бир баштан:\n«Абаке Акун каныбыз,\nКөкүрөктө жаныбыз,\nБаштан аяк сөзүмдүн\nБаарын угуп алыңыз.\nАбаке, сизге эп келсе,\nЖалгыз мага кеп келсе,\nЧынкожо менен Толтойдун\nКаратын алдап аламын,\nКарат тийсе колума,\nКайтадан согуш саламын,\nЧынкожо менен Толтойдон\nӨлбөгөн жерде каламын!\n«Айчүрөктү берем» деп,\nАлмак болдум Каратын.\nКараты колго тийгенде\nСындырам жоонун канатын!\nКүндөп-түндөп урушуп,\nБасып келген Чынкожо\nТүмөндүн көрөт санатын!\n\fМени кудай бактыңа\nБаатыр кылып жаратты,\n«Айчүрөктү берем» деп,\nАлганым кандай Каратты?\nКараты колго тийген соң,\nКылганым кандай санатты?\nАтын алдап алган соң,\nАйдап жолго салмакмын.\nТак ушундай кылбасам,\nЭл менен шорго каламын!\nАбаке, сизге жакпаса,\nМындай ишке жүрбөймүн!\nЖардыгыңдан башканы\nЖаным барда билбеймин!»."
  },
  {
    "id": "467",
    "text": "Абаке, сизге жакпаса,\nМындай ишке жүрбөймүн!\nЖардыгыңдан башканы\nЖаным барда билбеймин!».\nАкун кан анда кеп айтат,\nКеп айтканда деп айтат:\n«Балам, мунуң сөз эмес,\nПайда болбойт атыңдан,\nАт үчүн алдап сөз берип,\nАйныпсың, балам, акылдан!\nКарындашың Чүрөктүн\nУчканы жума түн болгон,\nУчуп үйдөн кеткени\nҮч ай токсон күн болгон.\nСеметейге баргандыр,\nАныктап кабар алгандыр.\nТаластан таап сүйлөшүп,\nСанаасы тынчып калгандыр!\nМенин балам Айчүрөк\nБекерге учуп жүргөн жок,\nЖанымдан учуп кеткенин\nЖалгыз адам билген жок.\nАлдап атын алганың —\nАдам угар кеп эмес.\nАкылың болсо Түмөнбай\nБул айтканың эп эмес!\nЧын баатырдын адаты,\nБаш күндөн келген санаты,\nЖалган айтып жүрчү эмес,\nАлдап эрдик кылчу эмес.\nМындайча кылган шум кыял\nЭрлерге макул болчу эмес.\nЭрлерде жок бул жорук,\nМындай баатыр оңчу эмес!\nЭр менен эрлер сайышып,\nНайзалары майышып,\nТыгы болот сыр найза,\nТөшкө тийип тайышып,\nАт үстүнөн алышып,"
  },
  {
    "id": "468",
    "text": "Найзалары майышып,\nТыгы болот сыр найза,\nТөшкө тийип тайышып,\nАт үстүнөн алышып,\nЫргыта сайып салышып,\n\fАрмандан чыгып калчу эле,\nАнан атын алчу эле!\nБуга күчү келбесе,\nСайдырып туткун барчу эле.\nТолтой менен Чынкожо,\nЗордугуңду көрбөсө,\nАлдатып атын берчү эмес.\nАнык баатыр болушса,\nАйрылышпайт атынан.\nАл жорукка көнчү эмес.\nЖедигердин Толтойду\nАлдап адам жеңчү эмес.\nАлдаганга ат берсе,\nЧынкожо мында келчү эмес.\nО, Түмөнбай кулунум,\nУкканың азыр чын болсо,\nЖалгызым Чүрөк келиптир.\nБарып сүйлөш, Түмөнбай,\nКаманбайды кашыңа\nАлып сүйлөш, Түмөнбай.\nАжыбайды алдыңа\nСалып сүйлөш, Түмөнбай!\nЖандын баары туюнсун,\nЖарык сүйлөш, Түмөнбай.\nАйчүрөк барса алдыңа,\nЭр Семетей келбесе,\n«Айчүрөктү алам» деп,\nАнык жооп бербесе,\n«Акун кан мени кайным» деп\nКиши ордуна көрбөсө,\nМанас кылган башында\nБатасынан кутулдук\nСеметей турсун, эр Манас —\nАтасынан кутулдук!\nАйчүрөккө эп келсе,\nАйтканыңды эп көрсө,"
  },
  {
    "id": "469",
    "text": "Семетей турсун, эр Манас —\nАтасынан кутулдук!\nАйчүрөккө эп келсе,\nАйтканыңды эп көрсө,\nЧынкожо менен жайлашып.\nУбада сөзүн байлашып,\nТолтой менен эптешип,\nУбада сөзүн бектешип,\nЧынкожого Чүрөктү\nЧынын менен берсеңчи!\nБактыңа келген насипти\nМаңдайыңдан көрсөңчү!\nКагылайын Түмөнбай,\nЧүрөктү берип тынсаңчы,\nЧынкожо менен Толтойго\nБирдешип оокат кылсаңчы!\nСактаган мендей болобу,\nСанааңа бул сөз толобу?\n\fСеметей келип бербесем,\nАкун кан анда оңобу!\nАлпарып кызды берүүчү,\nАтадан калган наркым жок,\nЖыйырма жылы кыз сактап,\nСеметейге паркым жок!\nКан Чынкожо, Толтойго\nКармаша турган чаркым\nжок!».\nТүмөнбай анда кеп айтты,\nКеп айтканда деп айтты:\n«Айланайын абам, — дейт, —\nАзыр жакшы чамам, — дейт, —\nЧынкожо менен Толтойдун,\nАйласын өзүм табам, — дейт.\nӨлбөй туруп Чүрөктү\nКантип аба беремин,\nЧынкожодон келгенди\nТак төбөдөн көрөмүн!\nКелбес болсо Семетей,\nКең дүйнөдө баатыр көп,\nБашкасына беремин."
  },
  {
    "id": "470",
    "text": "Так төбөдөн көрөмүн!\nКелбес болсо Семетей,\nКең дүйнөдө баатыр көп,\nБашкасына беремин.\nЭрегиштим эки итке,\nАжал жетсе, өлөмүн!\nАйчүрөктү бергенге\nӨлгөндөн кийин көнөмүн!..».\nДеп, ошентип, Түмөнбай\nӨжөрлөнө кеп салды.\n«Чынкожо менен Толтойго\nКетпей турган кек калды» —\n— Деп, ошентип, эр Түмөң\nАйласы көп башында,\nЫлдам барып кеп салды\nАйчүрөктүн кашында,\nКаманбай менен Ажыбай\nКарап турду башында.\n«Айланайын Айчүрөк,\nБашка түштү чоң дүмөк!\nБаштан-аяк сөзүмдүн\nБаарын уккун, Айчүрөк.\nБаатыр Толтой, Чынкожо\nБасташып мага келгени,\nАзапты элге бергени,\nАлтай бүгүн атыштым,\nКызыл канга батыштым.\nАянбастан уруштум,\nКүндө майдан кылыштым.\nАлтай бүгүн өткөн соң,\nУбада кылып тыныштым!\nУбада кылып үч айга,\n\fСабыр кылып туруштум.\nЧынкожого өзүңдү,\nБербес болуп тырыштым!\nБербегенге койбостон,\nЧынкожо, Толтой болбостон,\nг Күн бүттү деп кеп салды,\nКеп салганда бек салды.\nАйланайын Айчүрөк,"
  },
  {
    "id": "471",
    "text": "Чынкожо, Толтой болбостон,\nг Күн бүттү деп кеп салды,\nКеп салганда бек салды.\nАйланайын Айчүрөк,\nУчканың жума түн болгон,\nСеметейге кеткениң\nҮч ай токсон күн болгон.\nКабарын угуп Түмөнбай\nИчинен тынып тим болгон.\nЫзаат кылсаң Манасты,\nБарып көрсөң Таласты,\nСеметей келсе намыска,\nБарар жериң жарашты.\nТолтой менен Чынкожо\nКөпкөндүктөн талашты.\nАйткын, Чүрөк, сырыңды,\nЖашырбагын чыныңды!\nСеметейге барбасаң,\nАнык кабар албасаң,\nСүйүнчүлүү бир сөздү\nКулагыма салбасаң,\nЭр Толтойду эп көрсөң,\nЧынкожону бек көрсөң,\nЧынкожо менен Толтойго\nЧын сөзүңдү өткөрсөң,\nБарсаң, Толтой — эр мына!\nЖедигер, нойгут эл мына!\nЖалган эмес, анык сөз,\nЫлайыктуу жер мына!\nБарсаң баатыр Чынкожо,\nМактагандай, бай мына!\nЖакканына барасың,\nЖарашыктуу жай мына!\nСеметей сени таштаса,\nЧынкожо, Толтой жакпаса,\nӨзүң тапкан эр болсо,\nЫлайыктуу жер болсо,\nАкун кан абам карганда,\nСүйөр эмес чырымды.\nАйткын Чүрөк, сен дагы"
  },
  {
    "id": "472",
    "text": "Ылайыктуу жер болсо,\nАкун кан абам карганда,\nСүйөр эмес чырымды.\nАйткын Чүрөк, сен дагы\nМен угайын сырыңды!».\nЭр Түмөнбай баатырың,\nСүйлөп турду Чүрөккө,\nСеметейди жашырып,\nЧүрөк салды дүмөккө.\nЭрке Чүрөк кеп салды,\n\fКыжырына чыдабай,\nКеп салганда жеп салды:\n«Манастын уулу жетимге\nБарганым жок, Түмөнбай,\nТалас жактан кабарды\nАлганым жок, Түмөнбай!\nУламыштан укмушту\nУкканым жок, Түмөнбай!\nҮйдөн чыгып, бир кадам\nУчканым жок, Түмөнбай!\nАкун кандын үйүнөн\nЧыкканым жок, Түмөнбай!\nАйчүрөктү берем деп,\nУбадаңды берген соң,\nАкун атам унчукпай\nМакулдукка келген соң,\nБарып кабар Таласка\nСалганым жок, Түмөнбай!\nКандай жерге тапшырсаң,\nАрманым жок, Түмөнбай!\nАйтып турган сөзүмдө\nЖалганы жок, Түмөнбай!\nМанастын уулу баатыр деп,\nСеметей менен ишим жок.\nСенден башка бир тууган,\nКайрылар тууган кишим жок!\nҮч күн уктап ойгонсом,\nСеметей кирер түшүм жок.\nКадимден калган адатты,\nКалкка маалым санатты,"
  },
  {
    "id": "473",
    "text": "Үч күн уктап ойгонсом,\nСеметей кирер түшүм жок.\nКадимден калган адатты,\nКалкка маалым санатты,\nЭр Түмөнбай кан ага,\nСөзүмдүн жок калаты!\nБузбадың го Түмөкө\nМурункунун адатын,\nКалын малга алсаңчы,\nЧынкожонун каратын!\nЭби келсе, кыздарды\nЭли бийлеп берүүчү,\nКадимден берки адаты\nКары бийлеп берүүчү.\nКалайыкка эп келсе,\nБаары бийлеп берүүчү!\nКан Түмөнбай өзүңдөй,\nКаны бийлеп берүүчү.\nАкун кандай карыя\nАта бийлеп берүүчү!\nАжыбайдай билимдүү,\nАга бийлеп берүүчү!\nМен өңдөнгөн кыздары\nАта менен аганын\n\fАйтканына көнүүчү.\nАгасы берем деген соң,\nАйдап калың берген соң,\nАзапка тууган кыз чиркин,\nБуйлалаган төө болот.\nБаары журтка эп келсе,\nБарбайм десе, кээ болот.\nЧын-чынына келгенде,\nЧыңырган менен кыз байкуш,\nБашына кайдан ээ болот.\nМенин оюм, Түмөнбай,\nЭр Толтойго барбаймын,\nСизге айып болбосо,\nЧынкожону таңдаймын.\nЧынкожого тапшырсаң,\nЧыным ушу, танбаймын.\nАгам болсоң Түмөнбай,"
  },
  {
    "id": "474",
    "text": "Чынкожону таңдаймын.\nЧынкожого тапшырсаң,\nЧыным ушу, танбаймын.\nАгам болсоң Түмөнбай,\nАмырыңдан калбаймын.\nКаратын алып жатасың,\nКалың малга сатасың.\nКарындашың Чүрөктү\nБермек болгон окшойсуң,\nКанчалык малга сатасың?!».\nДеп, ошентип, Айчүрөк\nТүмөнбайга кеп айтты,\n«Берген, койгон ишиңди,\nӨзүң билгин!» — деп айтты.\nАйчүрөктүн сөзүнө\nАбыдан күйүп чок болуп,\n«Тумшугу жок Чүрөк!» деп,\nТура албады Түмөнбай,\nОк жыландай октолуп.\n«Карындашым Айчүрөк,\nКалкыма салдың көп дүмөк!\nКалжырап айткан сөзүңдөн,\nКайнап кетти эт жүрөк!\nЖалгыз Чүрөк сен үчүн\nЖалпы тууган эл үчүн,\nТөгөмүн деп канымды,\nАябадым жанымды!\nАйрылбаган баш калбай,\nАлжайбаган каш калбай,\nАбышка өлүп, жаш калбай,\nУруш кылдым жазганбай.\nТуу түбүндө туруштум,\nТулпар минип уруштум.\nЧынкожого Чүрөктү\nБербеймин деп тырыштым.\nКылган шертим бузулуп,\nТүмөнбай качан жылыштым!\n\fКарындашым Айчүрөк,\nКасиеттен жылыштың,\nКан Чынкожо, Толтойго"
  },
  {
    "id": "475",
    "text": "Түмөнбай качан жылыштым!\n\fКарындашым Айчүрөк,\nКасиеттен жылыштың,\nКан Чынкожо, Толтойго\nКачан барып тыныштың?!\nКарындашым Айчүрөк,\nЖети-Сууга барат деп,\nЭр Семетей баатырга,\nЖетип кабар салат деп,\nАкундун кызы Чүрөктү\nАтаганы алат деп,\nЧынкожо менен Толтойду,\nСеметей өзү табат деп,\nОйлоп жүрдүм ичимде,\nСеметейди Айчүрөк,\nСен көрбөсөң түшүңдө.\nБар экен го Чүрөгүм,\nКытмырдыгың ичиңде!\nЖакын жерден жайланып,\nЧынкожого байланып,\nКара тумшук Айчүрөк,\nКаргашага кармалып,\nАлдап жүргөн экенсиң!\nҮйдө туруп душманды,\nЖалгап жүргөн экенсиң!\nЭл-журтунун атагын\nСендей кыздар булгайбы!\nНамызды саткан уятсыз,\nАрбактар сени урбайбы!\nҮч ай учту дегенде\nЧынкожого барыпсың.\nЧыңдап бейлиң бузулуп,\nЭриңди таап алыпсың!\nКан Манастын арбагын,\nКарабет Чүрөк, чаныпсың!\nАкун кандын алкышын\nАлда качан таныпсың!\nУшунчалык уятка,\nЧүрөк, мени салыпсың!\nКармашып өлгөн көп элдин\nУбалына калыпсың!\nӨзүн тапкан жерине,"
  },
  {
    "id": "476",
    "text": "Чүрөк, мени салыпсың!\nКармашып өлгөн көп элдин\nУбалына калыпсың!\nӨзүн тапкан жерине,\nБаатыр Толтой, Чынкожо —\nБара турган эрине,\nАч билектен сүйрөтүп,\nАзоо тайдай үйрөтүп,\nЧынкожо менен Толтойго,\nАлып барып берейин!\nКарабет сенден келгенди\nКак төбөмдөн көрөйүн!».\n\fДеп, ошентип, Түмөнбай,\nАйкырыкты салды ошол,\nАкундун кызы Чүрөктү\nАч билектен алды ошол.\nОй-боюна койбостон,\nҮйдөн сүйрөп калды ошол.\nЧүрөктү колдон алган соң,\nТүмөнбай сүйрөп калган соң,\nАчуусу келип аянбай,\nАаламга бүлүк салган соң,\nБурулуп Чүрөк жүгүнүп,\nМуңкана түшүп бүгүлүп,\nАйтпаймын деп сырымды,\nКурган жандан түңүлүп,\nАкылман Чүрөк кеп айтты:\n«Азыр айтар сөзүм бар,\nСабыр кыл, ага, — деп айтты. —\nТолтойго кабар салгын, — деп, —\nЧынкожого баргын — деп,\nӨзүн айттын, мен уктум,\nСөзүңдөн качан мен чыктым?\nСенин айткан сөзүңдүн\nЖөнүнө карап унчуктум.\nЭрегишпей Толтойго\nБаргын, — дедиң, Түмөнбай.\nЭрте барып, жакшы орун"
  },
  {
    "id": "477",
    "text": "Жөнүнө карап унчуктум.\nЭрегишпей Толтойго\nБаргын, — дедиң, Түмөнбай.\nЭрте барып, жакшы орун\nАлгын, — дедиң, — Түмөнбай!\nЧынкожого чын жери,\nБаргын, — дедиң, — Түмөнбай.\nЧындап орун эртелеп,\nАлгын, — дедиң, — Түмөнбай.\nСенин айткан сөзүңдөн\nКайтканым жок, тил албай.\nЖашырам деп бир сөздү,\nТүмөнбай сага ынанбай,\nБул кордукка туш болдум,\nНе кыларым биле албай.\nЖашырып койгон жазыгым,\nЖалгыз түркүк казыгым.\nБура салып бир сөздү,\nБузулду менин басыгым!\nМанастын уулу Семетей\nКүйөөңүз келген, Түмөкө,\nМуңканып күткөн тилекти\nКудайым берген, Түмөкө!».\nДеп, ошентип, Айчүрөк\nСеметей жаткан сарайга\nЭэрчитип кирип калды дейт.\nТүмөкөмдүн жүрөгү,\nТүйүлүп-туйлап алды, дейт.\n\fЭэрчип келген эки ага\nСемеңе көздү салды, дейт.\nКерилген тактын үстүндө\nАтилес шайы чоң жууркан\nАлдына жая салдырып,\nБашына мамык койдуруп,\nАголпок тонду жамынып,\nАр жакты карап болкоюп,\nМанастын уулу көк жалың"
  },
  {
    "id": "478",
    "text": "Башына мамык койдуруп,\nАголпок тонду жамынып,\nАр жакты карап болкоюп,\nМанастын уулу көк жалың\nУктап жаткан солкоюп,\nБаатырдын көзүн көргөндө,\nБаякы экөө делдейип,\nКарап калды селдейип.\nАяк жагын байкаса,\nБуттай темир курчанып,\nКызыл өңүн сур чалып,\nТурган экен эр неме —\nКара мүртөс Канчоро.\nАнык байкап караса,\nШакардай көзү кайнаган,\nЧолок чопкут тон кийген,\nКазандай кундуз бөрк кийген,\nКарап турат Күлчоро\nБаш-аяктан жаш балдар\nКарап турат бакыйып;\nКам санабай душмандан\nКасиеттүү төрөсү\nУктап жатат закыйып.\nБуларды көрүп Күлчоро\nАюу талпак, чоң күрсү\nАлдына жая салды эле,\n«Кел абаке Түмө!» деп,\nЖылмайып карап калды эле.\nЧукуранып Семетей,\nКөзүн ача салды эле.\nСөзгө чечен Ажыбай,\nАмандашып кеп айтат,\nКеп айтканда деп айтат:\n«Башка келген заманбы?\nКаптала келдик үстүңө\nКабылан күйөө аманбы?\nТөбөгө келген заманбы,\nТуктамал келдик үстүңө,\nТөрө күйөө, аманбы?\nКара-Буура Чаткалдан"
  },
  {
    "id": "479",
    "text": "Төбөгө келген заманбы,\nТуктамал келдик үстүңө,\nТөрө күйөө, аманбы?\nКара-Буура Чаткалдан\nКалың журтуң аманбы?\nҮч-Кошкондун бөксөдө\nПайгамбар сындуу бабабыз\nБар бекен Бакай абаңыз?\nБасып келген эки дөө\n\fЧынкожо менен Толтойго\nКелбей жатат чамабыз...\nАсыл атаң өткөндө;\nАлыскы шаарда өстүрүп\nАйлантып элге жеткирип,\nАт жалын тартып мингизген,\nАргын, ногой журтуңду\nТак өзүңө билгизген,\nКара кан кызы Каныкей\nАсыл энең аманбы?».\nТүмөкөң да кеп айтат,\nКеп айтканда деп айтат:\n«Ушу Чүрөк дартынан\nЖайынкысын болгондо\nЖалдуу байтал минбедик,\nКышынкысын болгондо\nКуйруктуу борук жебедик.\nЖазгы утурум көктөмдө\nЖердин жүзүн ачпадык,\nУшул Чүрөк дартынан\nУучтап эгин чачпадык!\nАй сайын алым жөнөтүп,\nТопор боло жаздадык.\nАттын баарын таптатып\nКайрат жетсе, күч жетпей,\nЭэликкен эки баатырга\nКопол боло баштадык.\nАйланайын Семетей,\nАттын баарын шатектеп,\nКермеге байлап салыпсың,\nКам санабай Толтойдон"
  },
  {
    "id": "480",
    "text": "Айланайын Семетей,\nАттын баарын шатектеп,\nКермеге байлап салыпсың,\nКам санабай Толтойдон\nКайкалап жатып алыпсың.\nМинтип жүрүп бу шаардан\nБейбакты кантип аласың!\nМинте берсең Семетей,\nПеши кеткен бул элди\nБейпайга дагы саласың!\nТолтой оңой тоо эмес,\nЧынкожо коркок жоо эмес.\nО, Семетей, кулак сал!\nЭки чоро эрмегиң,\nАркаңда турган колуң жок,\nКандайча минтип келгениң?!\nИш ушундай болгон соң,\nАйласын өзүм табайын,\nАларга дагы барайын.\nАйчүрөктү берем деп,\nЧынкожонун Каратын\nСалык атка алайын.\nЭр Толтойдун Суркоён\n\fЭки күлүк баш кылып,\nБерендердин күлүгүн\nБересиң деп Чүрөктү,\nКалыңына алайын.\nЖоого минчү атынан\nАжыратып салайын!».\nАнда Семең кеп айтат,\nКеп айтканда деп айтат;\n«Айланайын Түмөкө,\nКорко бербе дүмөкө.\nЭр Чынкожо беттешсе,\nУрушта жүргөн кол ушул,\nКан жөткүртүп качкыңды\nУруп жүргөн чоро ушул.\nЧынкожодон чочусак,\nКелбес белек кол алып,\nЭчен түркүн мол алып,\nКеле бердик, Түмөкө,"
  },
  {
    "id": "481",
    "text": "Чынкожодон чочусак,\nКелбес белек кол алып,\nЭчен түркүн мол алып,\nКеле бердик, Түмөкө,\nЭрте күндү кеч кылбай,\nЭки чоро ээрчитип,\nКеле бердим жол алып.\nАттарын алдап алганда,\nАрсыздыкка жатпайбы!\nАл өңдөнгөн баатырды\nКудайдын өзү атпайбы.\nБасып келген көөдөккө\nБайкашып эле көрөлүк.\nАзабы болсо, көрөлүк,\nАжалы келсе, өлөлүк.\nАрбактар бизге жар болсо,\nАжалга келген эрлердин\nАты, тонун бөлөлүк».\nДеп, ошентип, Семетей\nКош чоросун ээрчитип,\nЭшикке чыкты элөөрүп,\nЭриккендей делөөрүп.\nАжыбай менен Түмөнбай\nАрт жагынан чыгарда\nАйчүрөк тосуп кеп айтат,\nКеп айтканда деп айтат:\n«Чоролорун чогултуп,\nКан атам Акун келсин де,\nКелген уулун көрсүн де.\nДосунун уулу жалгызга\nАлкышын эми берсин де!».\nАжыбай менен Түмөнбай\nЭкөө бирдей жарышып,\nКан Акунга барышып,\n«Кан ата» деп кеп айтат,\nКеп айтканда деп айтат:\n\f«Сүйүнчү, каным, сүйүнчү,\nДушманга болсун күйүнчү!\nСөөлөттүү кийим кийинчи,"
  },
  {
    "id": "482",
    "text": "«Сүйүнчү, каным, сүйүнчү,\nДушманга болсун күйүнчү!\nСөөлөттүү кийим кийинчи,\nАлтайдан бери журтуңду\nКаматарың эп экен,\nКелбеттүү сулуу бу кызың\nКүйөр жери эп экен.\nАтасы Манас кудадан\nАртыла тууган неме экен.\nБайкап көрдүк күйөөнү,\nОмоктуу бүткөн неме экен,\nАнча-мынча баатырды\nБул Семетей балаңыз\nТеңебеген шер экен.\nЭки чоро ээрчитип,\nЭр күйөөңүз келиптир.\nБайкап көрдүк күйөөңдү\nАл күйөөңдүн жанында\nЧынкожо, Толтой дегендер\nАнчейин эле эме экен».\nАкун кан анда кеп айтат:\n«Айтпадым беле бая эле,\nТилегим кудай берет» деп.\nЖалпы журттан жалгызым,\nКайнына быйыл келет» деп.\nКубангандан Акун кан\nКөзүнөн жашын агызып,\nСуу мончоктой куюлтуп,\nСакалдан ылдый тамызып,\nКүтүп турган Семеңе\nАтасындай жабышып,\nКучактап алып кеп айтат:\n«Кулунум жетим, — деп айтат,\nАмансыңбы, жалгызым?\nЖетпегениң бар болсо,\nЖараткан өзү жабдысын!\nЖолуңду кудай жолдосун,\nЖолборс атаң колдосун!\nЖолукса Толтой оңбосун!"
  },
  {
    "id": "483",
    "text": "Жараткан өзү жабдысын!\nЖолуңду кудай жолдосун,\nЖолборс атаң колдосун!\nЖолукса Толтой оңбосун!\nИшиңди эгем оңдосун,\nЭрегишкен душманың\nЭгерде эки болбосун!\nЧынкожодой кесепти\nСунган колуң сомдосун.\nКор болбо балам эч качан,\nКол салган душман оңбосун!».\nБатасын алып Семетей,\nУзун боюн пас кылып,\nКызыл өңүн саз кылып,\nУрмат кылып унчукпай,\n\fАкун кандын алдына\nСеметей турду баш уруп...\nМуну мындай таштайлык,\nКүлчоро менен эр Толтой\nБеттешкенден баштайлык.\n\fКҮЛЧОРОНУН КҮЗӨТҮ, ТОЛТОЙДУН\nЖАРАЛАНЫШЫ\nЧүрөккө Семең кеп айтат,\nКеп айтканда деп айтат.\n«Коркуп калган экенсиң,\nКөрдүм Чүрөк көзүңдү.\nУкмуш кылып сүйлөйсүң,\nУкпаймын эми сөзүңдү.\nКара каска кыйгачтап,\nЖарабаган чыр баштап,\nКылба Чүрөк кесирди.\nЧочуй турган мен эмес,\nЧыгарба менин эсимди!\nМенин жүргөн жериме\nЖоон моюн күрсүлдөк,\nЖоон өпкө түрсүлдөк,\nЧынкожо кантип жойлосун!\nМени менен беттешип,\nТолтою кантип ойносун!\nТолтой менен Чынкожо"
  },
  {
    "id": "484",
    "text": "Чынкожо кантип жойлосун!\nМени менен беттешип,\nТолтою кантип ойносун!\nТолтой менен Чынкожо\nӨзүнүн артын ойлосун!\nБаатырсынган эки итти\nБала Күлүс сойбосун!\nШору каткан чиркинди\nСогум кылып койбосун!\nКагылайын Күлчоро,\nТайбуурулду мине көр,\nАголпокту кие көр,\nЧынкожо менен Толтойдун\nКабарын анык биле көр!\n\fМай-Дөбөнүн белинен,\nЭл ортосу жеринен,\nЧынкожо менен Толтойго\nТүмөнбай кылган чегинен\nБарып жолун чалып кел,\nАнык кабар алып кел!\nЧынкожо, Толтой көрүнсө,\nАйдап жолго салып кел."
  },
  {
    "id": "485",
    "text": "Каршылашып кармашса,\nАбакеңдин алдына\nБаштарын кесип алып кел!».\nДеп, ошентип, Семетей\nЧорону жумшап салды ошол.\nЭрке Күлүс чунагын,\nБарып тура калды ошол.\nЧын эле болсо, абаке,\nАндай жорук канаке!\nАябай кызмат кылуучу\nАрстаның Күлүс мынаке!\nКаршы чыкса Чынкожо,\nКалбаймын, — деп, — сактанып,\nКөрүнсө Толтой, соём» — деп,\nАбасына мактанып,\nЭрке Күлүс аттанып,\nЖоо-жарагын шайланып,\nКылычын кыя байланып,\nАбасынан сөз угуп,\nАбыдан көөнү жайланып,\nТайбуурулду каргытып,\nОоздон көбүк баргытып,\nТүндө жүрүп Күлчоро,\nТүлкүдөй изин чаргытып,\nАлмамбеттин Күлчоро,\nАйтылуу тууган эр чоро\nШаардан чыгып шартылдап,\nАсаба колдо калкылдап,\nМай-Дөбөнүн белине,\nМазар-Талдын түбүнө,\nЧынкожо менен Толтойго,\nТүмөнбай кылган чегине,\nЖелдей болгон ат менен\nЖетип барды тим эле.\nБала жолборс Күлүсүң\nБаламын деп ойлобойт\nБалалыктай 'жүрүшүн.\nКелди деп ишим оңунан,\nЧынкожо менен Толтойдун\nЧыгам деп кезеп жолунан,"
  },
  {
    "id": "486",
    "text": "Балалыктай 'жүрүшүн.\nКелди деп ишим оңунан,\nЧынкожо менен Толтойдун\nЧыгам деп кезеп жолунан,\n\fЧоң Үргөнчтүн ою деп,\nКан-Арыктын бою деп,\nЭрегишкен эки эрдин,\nЭми түшөт тою деп,\nЖолдун тоомун кармады,\nЖолуксам деп зарлады.\nТүн ортосу мезгилде\nУйку басты көшүлтүп,\nБала чунак Күлүстүн\nБүткөн боюн эзилтип,\nУйку мыктап келген соң,\nБышыкпаган чунакты\nЧындап уйку жеңген соң,\n«Келер кези өттү, — деп, —\nӨтпөгөндө нетти» деп,\nКөңүлүн Күлүс жайлады,\nБуурулду талга байлады.\nБаса түшүп жол карап,\nБир карабай он карап,\nАкылын уйку алган соң,\nАкыл-эстен танган соң,\nАйбалтасын таянып,\nАзыраак уктап жай алып,\nЧынкожо, Толтой көрүнсө.\nКалбасмын деп аяшып,\nКырк күн калган уйкудан,\nУктады Күлүс тура албай.\nУйку басып келген соң,\nБир дем сабыр кыла албай,\nМай-Дөбөнүн белинде,\nМазар талдын түбүндө\nАйбалтага сүйөнүп,\nЧарчаган арстан өңдөнүп,\nУктап кетти Күлүсүн\nЫрас көрүп бул ишин..."
  },
  {
    "id": "487",
    "text": "Айбалтага сүйөнүп,\nЧарчаган арстан өңдөнүп,\nУктап кетти Күлүсүн\nЫрас көрүп бул ишин...\nЭми эр Толтойдун кеби бар,\nКебин айтар эби бар,\n«Жалпы калкым укта, — деп,\nЭки жакка чыкпа, — деп, —\nСалгар жолго салам, — деп,\nЧалгынга өзүм барам, — деп,\nӨзүм барып Үргөнчтүн\nТөрт тарабын чалам, — деп,\nДушман чыкса жолумдан,\nЖалгыз жайлап салам» — деп,\nБаатыр Толтой шартылдап,\nБадана кийип жаркылдап,\nКылыч белде кыңгырап,\nБастырып чыкты зыңгырап.\nСуркоёнун чулгутуп,\n\fТуягын жерге мылгытып,\nКашка-Жолдун боюна,\nКан-Арыктын оюна\nЖетип келген жери ошол.\nЖедигердин эри ошол.\nСуркоёндун дүбүртүн\nТайбуурул угуп алыстан,\nКара башка күн түшсө,\nКалбаймын деп жарыштан,\nТегеренип токтобой,\nТегин малга окшобой,\nТик түйүлүп кыйгачтап,\nАйбандан асыл жаныбар\nАлда канча чыр баштап,\nБугу чылбыр бурмалуу,\nТөңөлүгү куймалуу,\nЧоюп үзүп кетсем деп,\nКетпегенде нетсем деп,\nЖерди чапчып оюлтуп,\nКара жерди союлтуп,"
  },
  {
    "id": "488",
    "text": "Чоюп үзүп кетсем деп,\nКетпегенде нетсем деп,\nЖерди чапчып оюлтуп,\nКара жерди союлтуп,\nБугу тери бек чылбыр\nАлда канча чоюлтуп,\nТегеренип жер чапчып,\nКош аяктап жаныбар\nЫргып турган кезинде,\nМазар-Талды чыдатпай\nИйип турган кезинде\nТайбуурулдун дүбүртүн\nКүлчоро угуп ойгонуп,\nКандай заман болду деп,\nОйгонгондо ойлонуп,\n«Мен аттанып келип жекеге,\nАйбалта батып чекеге,\nУктаймын деп уялбай,\nӨлөмүмбү жекеде!».\nАйлантып санаа санаса,\nТайбуурулду караса,\nТик түйүлүп Буурул ат,\nАкыл жеткис тамаша!\nИчин тартып кошкуруп,\nТегеренип алыптыр.\nЧапчып жерди союлтуп,\nОроо кылып салыптыр.\nБугу тери бек чылбыр\nҮзүлө жаздап калыптыр.\nЧындап Буурул тартканда,\nЧылбырын чоюп узартып,\nБугудай көзүн кызартып,\nТегеренип алыптыр.\nТик түйүлүп калыптыр.\n\fМуну көрүп Күлчоро:\n«Арам өлгөн Буурул ат,\nЗаманаң неден куурулат!\nЭки жакты байкасам,\nДабыраган дабыш жок,\nШуудураган камыш жок.\nЧыйык эткенден чычкан жок,"
  },
  {
    "id": "489",
    "text": "Эки жакты байкасам,\nДабыраган дабыш жок,\nШуудураган камыш жок.\nЧыйык эткенден чычкан жок,\nЧыкылдаган чымчык жок,\nКак эткенден карга жок,\nКарсылдашып 'чабышкан,\nУруш менен калба жок!».\nДеп, ошентип, чунагың,\nЧечип минди Буурулду.\nЭр болсо да Күлчоро,\nЭчтемени биле албай,\nЗаманасы куурулду.\nАтка минип түгөңгүр,\nАрбактанып, койкоюп,\nАк үзөңгү күмүштөн\nЭки бутта чойкоюп,\nБала Күлүс жол карап,\nБастырып калды койкоюп,\nТыгы болот Сырнайза\nОң колунда коркоюп.\n«Кандай жорук болду» — деп,\nАйланып санаа санаса,\nМай-Дөбөнүн белинен\nБастыра түшүп караса,\nКашка жолдун оюнда,\nКан-Арыктын боюнда,\nКеле жатыр бир адам.\nАлдында Аксур аты бар,\nТемир сооттун сыртында\nТепме кара чапандуу,\nБыжыгыр кара сакалдуу,\nКең көкүрөк жайык төш,\nКелишимдүү өткүр көз\nКелберсиген эр Толтой, —\nЖедигердин эри ошол.\nСуркоёнун самсытып,\nЖетип келген жери ошол.\nЧоңдугу төөнүн нарындай,\nТолкуну көлдүн шарындай,"
  },
  {
    "id": "490",
    "text": "Суркоёнун самсытып,\nЖетип келген жери ошол.\nЧоңдугу төөнүн нарындай,\nТолкуну көлдүн шарындай,\nБала Күлүс Толтойдун\nКылычынын сабындай.\nКөрө коюп Күлчоро,\nБоконосу болк этип,\nТоодой болгон Толтойдон,\nЖаш жүрөгү солк этип,\nӨмүрүнчө Күлчоро\n\fКөрбөгөн мындай көрүмдү.\nУйку-соолуу көзүнө\nУкмуштай болуп көрүндү.\n«Качып берсем айып, — деп, —\nОйрон болгон оң колум\nСынып бүткөн майып, — деп, —\nАкундун кызы Айчүрөк\nӨзү аяр молтолуу\nУчуп жүргөн кайып, — деп, —\nКереметтүү Айчүрөк\nКачканымды билбейби,\nБала Күлүс баатыр, — деп, —\nКапия сөзгө илбейби!\nКап абамдын алдында\nАйбымды айтып бербейби.\nШыбырлашып күлбөйбү,\nШылдың кылып жүрбөйбү.\nКанчоро карап турбайбы,\nКаткырып шылдың кылбайбы,\nАпсайган кулдан качканда\nАрбактын баары урбайбы».\nБуурул атты алчылап,\nОңдоп-солдоп камчылап,\n«Алда кудай, алда, — деп, —\nАтам Манас колдо, — деп, —\nКолдой турган кезиң! — деп, —\nБала Күлүс өзүм, — деп, —"
  },
  {
    "id": "491",
    "text": "Атам Манас колдо, — деп, —\nКолдой турган кезиң! — деп, —\nБала Күлүс өзүм, — деп, —\nЖедигердин Толтойдон\nТартынамын, несин», — деп,\nБала Күлүс чунагың,\nМанастап ураан чакырып,\nКачырып калды айкырып.\nБеттешип Күлүс жетерде,\nБелин бүктөп өтөрдө,\nЖедигердин эр Толтой:\n«Семетей келип калган го,\nКесепетти салган го?\nКесирленген жанымдан\nАйрылганым арман го?\nСеметей келди көрдүм го,\nАжал айдап бул жерге\nЖалгыз чыгып келдим го?\nАйласыздан өлдүм го,\nАманат жанды бердим го?».\nДеп, ойлонуп, эр Толтой\nБура тартып калды ошол.\nСуркоёнго камчы уруп,\nСалгар жолго салды ошол.\nАркасынан Күлчоро\nАябай кууп алды ошол.\n\fТартынбаган чунагың,\nТайбуурулга камчы уруп,\nОңдоп-солдоп каршы уруп,\nЖан аябай барды ошол.\nНайзанын учу кылкылдап,\nЖакын жетип калды ошол!\n«Алтын кемер чети, — деп, —\nАйдалынын бети, — деп, —\nӨпкө-боор тушу, — деп, —\nӨлөр жерин ушу» деп,\nТартынбай найза салды ошол.\nИйик саптай кызыл кан"
  },
  {
    "id": "492",
    "text": "Өпкө-боор тушу, — деп, —\nӨлөр жерин ушу» деп,\nТартынбай найза салды ошол.\nИйик саптай кызыл кан\nАтып чыгып найзанын\nТүпөгүнө жабылып,\nЖанынан жолборс табылып,\n«Өлдүм!» деп Толтой сабылып,\nҮзөңгүдөн бут тайып,\nЭэрден көчүк кылтайып,\nЭми түшөр кезинде,\nЭр Толтойду жешинде\n(Бала Күлүс чунагың\nКачырып жеке кире элек,\nЖоо кадырын биле элек,\nЖолго жалгыз жүрө элек)\nОйлонбостон Күлчоро,\nМүчүй сайып салыптыр,\nКолундагы кош тизгин\nКолдон чыгып калыптыр.\nАлдындагы Буурул ат,\nТизгинге колун чалыптыр,\nЧылбыры менен оролуп,\nТоңкочуктап калыптыр.\nКунан байтал терисин\nБуруп кылган ак тизгин,\nКүдөрү кылып ийлеткен\nТайбуурулга чак тизгин\nКолдон түшүп кеткенде,\nТушап салды Буурулду...\nАт тушалып, өксүтүп,\nАттай албай торолду.\nЧыйраксыган эр Толтой\nЧычая качып жоголду...\n«Камдык кылып салдым» — деп,\nКүлүстүн көзү тунарып,\nАчуусу келип өзүнө,\nАнт ичкендей кубарып,\nКайта минди атына,\nКачкан жоонун артынан"
  },
  {
    "id": "493",
    "text": "Ачуусу келип өзүнө,\nАнт ичкендей кубарып,\nКайта минди атына,\nКачкан жоонун артынан\n«Кубалап эми жетсем, — деп, —\nКачкын Толтой баатырды\n\fКапшыра сайып өтсөм» — деп, —\nКармалашып беттешсе,\nКанын төгүп кетсем, — деп, —\nЖаным аман турганда,\nЖардыкты абам кылганда,\nСайбаганда нетсем» деп.\nЭр Толтойду караса,\nАжап-кызык тамаша:\nЧаң созулуп тунарып,\nЖерди басып мунарык,\nЖедигердин эр Толтой\nЧүдөп кетип калыптыр.\n«Чынкожого баргандыр,\nЧындап кабар салгандыр.\nКантейин эми арман көп,\nКачырып жоону алган көп,\nКачкан жоону сая албай,\nКарап туруп калган көп.\nКараңгы көрдө эшик жок,\nШыкааларга тешик жок,\nКачкан жоону куткарган\nКүлчоро менде кешик жок!\nБаатырларга туруш жок,\nБасташпаса уруш жок.\nКачкан жоону куткарган\nКүлчоро менде ырыс жок.\nЖамандыгым-жаштыгым,\nЖалгыздыгым-аздыгым.\nЧолубай найза салышка\nЖок болуп менин маштыгым,\nКызыталак Толтойго\nКөрсөтө албай мен калдым\nӨлүмүнүн жаздыгын!"
  },
  {
    "id": "494",
    "text": "Жок болуп менин маштыгым,\nКызыталак Толтойго\nКөрсөтө албай мен калдым\nӨлүмүнүн жаздыгын!\nЭми абама кантип барамын,\nКандай кабар саламын!\nТоого чыгып барсамбы?\nТополоң кылып салсамбы?\nТолтойдун элин тоздуруп,\nТакыр кырып салсамбы?\nАлдым деп жоодон кегимди ,\nАбама айтып барсамбы?\nЖе чөлгө түшүп барсамбы,\nЧөлгө бүлүк салсамбы ,\nЧынкожонун колуна\nЧөл түшүрүп калсамбы?!\n«Душмандан кегим алдым» деп,\nАбама айтып барсамбы?\nЖе алдымдагы Буурулдун\nКулагын кесип салсамбы.\n«Чапсам жетпей койду» деп,\n\fМинтип айтып барсамбы?\nЖе асынганым Аккелте\nШыйрагын жулуп алсамбы,\n«Атсам жетпей койду» деп,\nМинтип айтып барсамбы?\nЖе колумдагы сыр найза\nТүпөгүн үзүп алсамбы,\n«Сайсам өтпөй койду» деп,\nМинтип айтып барсамбы?\nЖе балдагы алтын ак болот,\nБалдагын жулуп алсамбы,\n«Чапсам өтпөй койду» деп,\nМинтип айтып барсамбы?..\nАл айтканым кеп эмес!\nЖалган сөз мага эп эмес!!\nБейкут элди чапканым\nАдамдыктын теги эмес!"
  },
  {
    "id": "495",
    "text": "Ал айтканым кеп эмес!\nЖалган сөз мага эп эмес!!\nБейкут элди чапканым\nАдамдыктын теги эмес!\nЧынкожо үчүн элинен\nКек алганым эп эмес!\nАтамдан калган Тайбуурул\nАдам кордоор мал эмес,\nКыянат кылып, калп айтып,\nКылар ишим ал эмес!\nКүлүктү уят кылган соң,\nКүлчоро анда жан эмес!\nАсылганым Аккелте\nАдам кордоор мүлк эмес.\nЖалган сөз айтыш абама —\nТамаша-оюн күлкү эмес!\nКолумдагы Сырнайза\nТарамыш менен капталган,\nЖелим менен чапталган,\nСан кыргызы матаган,\nАк болоттон тык кылган,\nТыгын өткүр курч кылган\nКөк жалдан калган Сырнайза\nАдам кордоор жаракпы?\nКан абамдын алдында\nКантип айтам калатты!\nАтамдан калган Айбалта\nТийген жери жай балка,\nУңгусу болот, учу курч,\nУчуна салган кара курч.\nЖайы-кышы чыңаган,\nМизине албарс улаган,\nЖарасы оор болсун деп,\nЗаардан чылап сугарган\nАтамдан калган айбалка\nАдам кордоор жаракпы!\nМартабалуу адамды\n\fБаатыр кылып жаратты\nАбакемдин алдында\nКантип айтам калатты."
  },
  {
    "id": "496",
    "text": "Мартабалуу адамды\n\fБаатыр кылып жаратты\nАбакемдин алдында\nКантип айтам калатты.\nАкундун кызы Айчүрөк\nКереметтүү кашка эле,\nӨзү аяр молтолуу,\nКеремети башка эле.\nЖалган айтып барганда,\nЖеңем чүрөк билбесин,\n«Жалган айтып жатыр» деп,\nМыкыйында күлбөсүн,\nШылдың кылып жүрбөсүн!\nМындан кийин Айчүрөк\nЖалганды бетке сүрбөсүн!\nШылдың кылган сөзүнөн\nАбакем анык билбесин.\nШыңкылдаган Айчүрөк\nСырымды айтар абама,\nШыбырап айтып угузуп,\nУят кылар агама.\nЖалган сөз жанды жарытпайт,\nЖакшылык менен карытпайт.\nЖалган сөзүм жаман го\nЧынымды айтып барам го,\nКесепеттүү Толтойго\nКелгени ушу чамам деп,\nЭрегиш кылсам Толтойдун\nЭртең башын алам, — деп, —\nЭрдигимди көрсөтсөм,\nЫраазы болор абам» деп,\nБура тартып калды ошол,\nБууданды жолго салды ошол\nАбасынын алдына\nАныгын айтып барды ошол.\nСеметей күлүп кеп айтат,\nКеп айтканда деп айтат:\n«Жарады Күлүс жүрүшүң,\nЖакты мага бул ишиң.\nАсырап баккан инимсиң, —"
  },
  {
    "id": "497",
    "text": "Кеп айтканда деп айтат:\n«Жарады Күлүс жүрүшүң,\nЖакты мага бул ишиң.\nАсырап баккан инимсиң, —\nАйланайын Күлүсүм,\nЖаза сайган — жаштыгың,\nБалалыгың — мастыгың,\nКеткенин көрбөй калганың, —\nЖалгыз барган аздыгың.\nБүгүн Толтой кутулчуу,\nКутулганга кутурчуу.\nЭрегишкен эки кул\nЭртең колго тутулчуу.\nЖайланып Күлүс уктагын,\nЖанымдан алыс чыкпагын!\n\fЭрегишкен эки итти,\nЭртең келсе, ныктагын!».\nДеп, ошентип, Семетей\nКүлүмсүрөп токтоду,\nӨксүктө калган балага\nӨкүнүч сөзү жок болду.\nЭми эр Толтойдун кеби бар,\nЭрикпей айтар эби бар.\nЧынкожонун алдына\nЧыңырып Толтой эр барды.\nТолтойдун үнүн уккан соң,\nДүрбөлөңдө эл барды.\n«Эр Семетей келди, — деп, —\nКелгенин көзүм көрдү!» — деп,\nБакырып Толтой келгенде,\nБаарына кабар бергенде,\nЭч камы жок, эсен-соо\nУктап жаткан калың жоо\nЖараланган Толтойдон\nКорко турган кеп угуп,\n«Семетей келди» — деп угуп,\nАбайсыз төшөк салган эл,\nАбыдан уктап калган эл"
  },
  {
    "id": "498",
    "text": "Корко турган кеп угуп,\n«Семетей келди» — деп угуп,\nАбайсыз төшөк салган эл,\nАбыдан уктап калган эл\nДүрбөлөңү күч болуп,\nЧоң тополоң иш болуп,\nБайпагын кийип башына,\n«Бөркүм» деген андан көп,\n«Көргүлүктү бир жолу\nКөрдүм» деген мындан көп.\nБөркүн кийин бутуна,\n«Өтүк» деген андан көп.\n«Ажал жетип, күн бүтпөй,\nӨлдүк» деген андан көп.\nСеметейдин кордугун\nКөрө электе бакырып,\n«Көрдүк» деген андан көп.\n«Ажал айдап бул жерге\nКелдик» деген мындан көп\n«Малды-жанды бир жолу\nБердик» деген андан көп.\nТон этегин жамынып,\n«Жакам» деген андан көп.\nЖүрөгү түшүп, тура албай,\n«Жатам» деген мындан көп.\nЫштан салды кылгандар,\nЫрысы жок ургандар,\nЧочугандан түйүлүп,\nТикесинен тургандар\nЫштанына чалынып,\n«Токтой тур!» деп жалынып,\n\fЭси чыгып кысталып,\nЭки буту тушалып,\nМаң болгондой селдиреп.\nМаңдайы менен бир тийип,\nЧенем-чендүү жыгылбай,\nЧекеси шишип күлтүйүп,\nМурду канап кансырап,\nЭси чыгып алсырап,"
  },
  {
    "id": "499",
    "text": "Ченем-чендүү жыгылбай,\nЧекеси шишип күлтүйүп,\nМурду канап кансырап,\nЭси чыгып алсырап,\nЭки көзү жалдырап,\nЧочуп жүргөн андан көп.\nАт-тонунан айрылып,\nШашып жүргөн мындан көп.\nКыпжылаңач жүгүрүп,\nКачып жүргөн андан көп.\nЭси кетип эндиреп,\nБасып жүргөн андан көп...\nОшо кезде эр Толтой\nЧынкожого кеп айтты,\nКеп айтканда деп айтты:\n«Шыгайдын уулу Чынкожо,\nӨлөр жериң чын ошо!..\nИкки, кокуй, далым-ай!\nЧыгып барат жаным-ай!\nКетелик десем болбойсуң,\nКебимди айтып торгойсуң!\nКара жанды калкалап,\nКайсы жакка коргойсуң!\nАйткан тилди албайсың,\nЗордук кылам деп келип,\nАрам өлдүк кандайсың!\nКой десем тилим албайсың,\nКомутта өлдүк кандайсың!\nАйчүрөк албай, апаңды ал,\nЭрке кыз албай, энеңди ал!\nМанастын уулу Семетей\nОңой-олтоң эр эмес,\nКатыла турган шер эмес,\nКозголо турган тоо эмес,\nОңдура турган жоо эмес.\nАйтышкан адам жеңчү эмес,\nАлышкан адам алчу эмес!\nЭэлигип тийген эрлерди\nАлмайынча калчу эмес!"
  },
  {
    "id": "500",
    "text": "Айтышкан адам жеңчү эмес,\nАлышкан адам алчу эмес!\nЭэлигип тийген эрлерди\nАлмайынча калчу эмес!\nМанастын уулу Семетей,\nКолдогонун болсо да,\nКолубуздан келчү эмес!\nТирүү туруп, Чүрөгүн\nЭкөөбүзгө берчү эмес.\nТилимди алгын, Чынкожо,\nБир кыз үчүн өлчү эмес!\n\fЖүр, Чынкожо, кетелик,\nЭрке кыз алып нетелик.\nЭлиңди аман асырап,\nОполго эрте жетелик!\nМанастап ураан салганда,\nНайзаны сунуп калганда,\nЫраазы болдум Суркоён —\nАлдымдагы айбанга.\nНайза кирди колумдан,\nКан куюлду жонумдан,\nЭки бирдей Кан Арык\nКаршы келди жолумдан.\nИкки, кокуй, далым-ай!\nЧыгып барат жаным-ай!..\nАйтылуу күлүк Суркоён —\nМалдан чыккан бир оён.\nЭңиште качкан эликтей,\nЭкөөнөн бирдей түйүлдү,\nТүйүлүп аттап өткөн соң,\nЭт жүрөгүм сүйүндү\nИкки, кокуй, далым-ай!\nЧыгып барат жаным-ай!\nАлдымдагы Суркоён\nБууданынан кутулдум,\nМанастын уулу Семетей\nКууганынан кутулдум!\nАттай албай Тайбуурул\nАрыкка келип токтолду,\nКарабадым аркама,"
  },
  {
    "id": "501",
    "text": "Кууганынан кутулдум!\nАттай албай Тайбуурул\nАрыкка келип токтолду,\nКарабадым аркама,\nДабыш чыкпай жок болду.\nЭсим чыгып канкордон,\nЭт жүрөгүм козголду.\nИкки, кокуй, далым-ай!\nЧыгып барат жаным-ай!\nОмурткамдын ону ооруйт,\nКош далымын солу ооруйт.\nКабыргамдын кыркы ооруйт,\nКак далымдын сырты ооруйт!\nАлтын кемер чети ооруйт.\nАй далымдын бети ооруйт.\nӨпкө-боордун тушу ооруйт,\nӨлөр жерим кошо ооруйт.\nИкки, кокуй, далым-ай,\nЧыгып барат жаным-ай!\nШыгайдын уулу Чынкожо,\nАйткан сөзүм уктуң го?!\nЧыйраксынып Чынкожо,\nТилимди албай чыктың го.\nСеметейдин эрдигин\n\fКанча жандан уктум го!\nКаршылык кылып канкорго\nКаныңа башты тыктын го!\nИкки, кокуй, далым-ай,\nЧыгып барат жаным-ай!\nАйчүрөктү албайлы,\nАзапка башты салбайлы.\nАрстандар менен арбашып,\nАйылды көрбөй калбайлы!\nМанастын уулу Семетей\nТилектен бүткөн эр болчу,\nТиктеше келген душмандан .\nЖеңилбей турган шер болчу.\nЖүргүн эми кетелик,"
  },
  {
    "id": "502",
    "text": "Тилектен бүткөн эр болчу,\nТиктеше келген душмандан .\nЖеңилбей турган шер болчу.\nЖүргүн эми кетелик,\nЭртелеп элге жетелик,\nЭки кыз тандап алалык,\nАябай койду соёлук.\nКетелик, Кожо, кетелик,\nАйчүрөк алып нетелик!\nЭлди канга бөлөбөй,\nЭртелеп жерге жетелик!\nИкки, кокуй, далым-ан,\nЧыгып барат жаным-ай!».\nКурумданып кызыл кан\nКусуп турат эр Толтой,\nАзыр качып кетүүгө\nКысып турат эр Толтой.\nЭр Чынкожо баатырга\nУшул сөздү урганда,\nОкшуп-окшуп кан кусуп,\nЧыдай албай турганда,\nЭр Чынкожо кеп айтты,\nКеп айтканда деп айтты:\n«Аста, досум, азбагын,\nАкылыңдан шашпагын!\nБала-чака коркпосун,\nБакырыкты таштагын!\nМенин досум эр Толтой,\nСеметейден качпагын,\nЖаш баладай боздобой,\nЖакшы жорук баштагын!\nКемпир-чал муну укпасын,\nКейип чубап чыкпасын!\nЖамандар муну укпасын,\nЖаныңдан душман чыкпасын!\nЖетишпеген жетимден\nЧынкожо кантип ыктасын!\nДушмандар сырды албасын,\nКанкорго кабар салбасын."
  },
  {
    "id": "503",
    "text": "Жетишпеген жетимден\nЧынкожо кантип ыктасын!\nДушмандар сырды албасын,\nКанкорго кабар салбасын.\nСабыр кыл, досум, токтогун,\n\fИштин артын соктогун».\nДеп, ошентип, Чынкожо\nТолтойдун билди чамасын.\nОң колуна шам алып,\nТолтойдун көрдү жарасын.\nИйик саптай кызыл кан\nАтып турган кези экен,\nЭр Толтойдун жанына\nБатып турган кези экен.\nТамган каны киймине\nКатып турган кези экен\nШыгайдын уулу Чынкожо\n«Дарысын мунун табам, — деп, —\nДары менен жакшылап,\nДосумду өзүм багам» деп,\nТабыптарын жыйдырып,\nАкимдерин алдырып,\nНайза тийген жерине\nКытайдын кызыл дарысын\nАябастан салдырып,\nТоодой болгон Толтойду\nАкыл-эстен тандырып,\nАккан канын токтотуп,\nАябай жууду окшотуп.\nТаза кылып жуудуруп,\nДарайы менен буудуруп,\nКытайдын кара дарысын\nКырып алган сарыдан,\nАжалсыз жанга бир себеп,\nКыла турган дары деп,\nСепкен жери өң тартып,\nСергип Толтой жөп тартып,\nНайза тийген чеги жок,\nКан куюлган шеги жок,"
  },
  {
    "id": "504",
    "text": "Сепкен жери өң тартып,\nСергип Толтой жөп тартып,\nНайза тийген чеги жок,\nКан куюлган шеги жок,\nОнтоп жаткан Толтойдо\nОоруйт деген кеби жок.\nТабыптары Толтойду,\nТаза кылып салган соң,\nЖарасында дайны жок\nТаза болуп калган соң,\nЭр Чынкожо кеп айтты,\nКеп айтканда деп айтты:\n«Менин досум эр Толтой,\nСөзүмдү уккун, — деп айтты, —\nСени сайган эр Толтой,\nСеметей эмес, Күлчоро —\nАлмамбеттин баласы!\nКатыкпаган чоронун\nОшондой болот чамасы.\nОн экиде жашы бар\n\fКүлчоро сени сайыптыр,\nСайганда найза тайыптыр.\nЖаш балага сайдырып,\nКачканың, досум, айыптыр!\nЧыдай албай баладан,\nЧычая качып калыпсың!\nЧыйраксынган эр Толтой,\nСалагар жолго салыпсың.\nОшо кара тумшук, куу туяк\nКачырып жоого кире элек,\nЖоболоңдуу Күлчоро\nЖоо кадырын биле элек.\nМурун найза сала элек,\nКаруулап найза ала элек,\nМашыга элек жаш бала,\nБастыга элек мас бала,\nЖаш балага сайдырып,\nКылдың го, досум, маскара!\nКошколдоп найза салыптыр,"
  },
  {
    "id": "505",
    "text": "Бастыга элек мас бала,\nЖаш балага сайдырып,\nКылдың го, досум, маскара!\nКошколдоп найза салыптыр,\nКолунан тизгин тайыптыр,\nЭки колун тизгинге\nТайбуурул чалып алыптыр.\nТизгин тушап Буурулду\nЖүгүрө албай калыптыр.\nЖаш балага сайдырып,\nСени кудай алыптыр!\nАтыңды досум мактаба,\nАйтып сөзүң какшаба!\n«Семетей сайып салды» деп,\nӨзүңдү досум актаба!\nАйтылуу күлүк Буурул ат\nЖетпей калчу мал эмес,\nСеметей сени сайганда,\nСойбой кетчү жан эмес.\nСайдырган кишиң — Күлчоро,\nСеметей андай болчу эмес!\nНайзасы тийген оңчу эмес.\nСеметей сени сайганда\nӨлтүрбөй тирүү койчу эмес.\nЖаш балага сайдырып,\nШашып келдиң, эр Толтой,\nСуркоёнум күлүк деп,\nКачып келдиң, эр Толтой.\nСеметей келип калды деп,\nКабар бердиң, эр Толтой.\nСеметейдин келгенин\nКайдан билдиң, эр Толтой?!\nБармак басым жарага,\nБаатыр Толтой, шашасың!\nБала чоро чунактан\n\fМынчалык несин качасың!\nКалктын баарын коркутуп,\nКарап кылып таштадың,"
  },
  {
    "id": "506",
    "text": "Бала чоро чунактан\n\fМынчалык несин качасың!\nКалктын баарын коркутуп,\nКарап кылып таштадың,\nКайраттуубуз, эр Толтой,\nКандай жорук баштадың!\n«Семетей келди көрдүм, — деп,\nЖедигер, нойгут өлдүң» деп,\nБул айтканың эп эмес,\nАдам угар кеп эмес!\nСеметейден коркуучу\nЭр Чынкожо мен эмес!\nСеметей менден эр эмес,\nЭр турсун мага тең эмес!\nШыгайдын уулу Чынкожо\nСеметей менен эл эмес!\nЖедигердин эр Толтой,\nКетсең, досум, кете кой!\nОюн эмес, чын сөзүм,\nОпол тоого жете кой!\nАнты, шертиң ала кой,\nЧын шертиңден таңа кой!\nУюлбасаң, эр Толтой,\nУбада сөзүң тана кой!\nЖедигерин көчүрүп\nУлуу тоого бара кой!\nКорксоң, Толтой, жүрө кой,\nАксак сары мине кой!\nМанастын уулу жетимден\nМен коркпоймун, эр Толтой.\nСеметей менен көрүшөм,\nАжалым жетсе, өлүшөм.\nАябастан атышам,\nКызыл канга батышам!\nКара жан өлбөй турганда,\nКачып тайбайм шертимден,\nМанастын уулу Семетей\nБаатыр эмес эч кимден!\nКачантан берки кек үчүн"
  },
  {
    "id": "507",
    "text": "Качып тайбайм шертимден,\nМанастын уулу Семетей\nБаатыр эмес эч кимден!\nКачантан берки кек үчүн\nАзапка башын саламын.\nСен албасаң жерге кир,\nЧүрөктү өзүм аламын».\nДеп, ошентип, Чынкожо\nКөрсөтмөк болду дүмөктү,\nСалмак болду бүлүктү.\nМуну мындай таштайлык\nЭрегишкен эрлердин\nКармашынан баштайлык.\n\fЧЫНКОЖО, ТОЛТОЙДУН ЖЕҢИЛИШИ\nАз гана эмес, мол менен,\nАлда канча кол менен,\nАлтын айчык туу менен,\nАйгайлаган чуу менен,\nСап-сап болуп бөлүнүп,\nЖандан сүрдүү көрүнүп.\nАтармандар бөлүнүп,\nАлдына түштү атмакка,\nАжал жетип окко учуп,\nЖерге сулап жатмакка,\nНайзакерлер саймакка,\nЖан аябай бармакка,\nКан Акундун элинен\nКалын олжо алмакка.\nНайзакерлер кылкылдап,\nЖан аябай шылкылдап,\nЖелпилдетип желекти,\nЖетип олжо алсак деп,\nОйлобойт андан бөлөктү.\nБаатырлары баш кошуп,\nСап-сап болуп жөнөштү.\nКылчайып карап койгонун\nКыя чаап таштады.\nКыжылдаган калың жоо\nКырсыгынан качпады.\nКоркконунан айдакка"
  },
  {
    "id": "508",
    "text": "Кыя чаап таштады.\nКыжылдаган калың жоо\nКырсыгынан качпады.\nКоркконунан айдакка\nКөнүп жүргөн андан көп,\n«Жоо кайда?» деп сүйүнүп,\nӨлүп жүргөн андан көп.\n«Бир кыз үчүн өлдүк» деп,\n\fКейип жүргөн андан көп.\nОлжо алам деп жүрөгүн\nӨйүп жүргөн андан көп.\n«Ушундайбы, чынбы?» деп,\nКейип жүргөн андан көп.\nКалааны камап калкылдап,\nЖазайыл огу жаркылдап,"
  },
  {
    "id": "509",
    "text": "Баатыр Толтой, Чынкожо\nБасылбастан баркылдап, .\nЗамбирек атып, топ коюп,\nЖазайылга от коюп,\nАкундун шаары Үргөнчтү\nКамап калды калкылдап.\nЭми Семетейдин кеби бар,\nЭрке Чүрөк койнунда,\nЭминеден кеми бар?\nКайдан Толтой келсин деп,\nОйлобой жаткан чени бар.\nТаңга жакын калганда,\nЭр Семетей төшөктөн\nУктап уйку канганда,\nЧуркураган чуу чыкты,\nЧынкожолоп үн чыкты.\nАйгайлаган чуу чыгат,\nАдамдын үнү көп чыгат.\nБасылбай ураан чакырып,\n«Баатырым Толтой!» деп чыгат.\nБасылбай мылтык тарсылдайт,\nДобулдун үнү карсылдайт.\nАсмандан учкан жылдыздай,\nОк асманда жаркылдайт\nДобулдун үнүн уккан соң,\nТолтойлоп ураан чыккан соң,\nКандай кылып сойсом деп,\nКандай чабуул койсом деп,\nЭр Семетей кеп айтат,\nКеп айтканда деп айтат:\n«Чоролорум, тургула!\nЧочубай кеңеш кургула!\nАябай согуш кылгыла!\nЖоо-жаракты шайлангын,\nКылычты кыя байлангын!\nКагылайын чоролор,\nМезгил эмес, кор болор!\nЧынкожо, Толтой келиптир,"
  },
  {
    "id": "510",
    "text": "Кылычты кыя байлангын!\nКагылайын чоролор,\nМезгил эмес, кор болор!\nЧынкожо, Толтой келиптир,\nЧындап кудай бериптир!\nАкундун шаары Үргөнчкө\nАжалы айдап келиптир.\nАжалы жеткен арамдар\n\fАкыры бизден өлөт го!\nКелберсиген дөөлөрдүн\nКейишин көзүм көрөт го!\nАрбак урган эки кул\nАртын ойлоп санашпай,\nАлдыма элчи келбеди,\nАкыл-эстен адашпай,\nКалкыма жабыр иш кылды,\nЖайдары жакшы жарашпай,\nКөп жедигер, нойгутту\nКөчүрүп алып тарашпай.\nКүндөрүн көрүп жүрбөдү,\nНайза менен жанашпай.\nАкылы болсо, Чүрөктү\nАламын деп талашпай,\nТалашса да, ит чиркин,\nЖакшылык менен жарашпай.\nБулардын кылган зордугун,\nКөрүнөө кылган кордугун,\nКөпсүнүп мага келген соң,\nКөрөмүн кантип чоңдугун!\nКанчоро менен Күлчоро,\nКалкаң тиер кезегиң!\nКара жанды аябай,\nАркаң тиер кезегиң!\nБаатыр чором бар болсоң,\nПайдаң тиер кезегиң!\nӨзү келген душманды\nӨрттөй басчу кезегиң!».\nДеп, ошентип, Семетей\nЖоо-жарагын асынып,\nЖоону көздөй шашылып,"
  },
  {
    "id": "511",
    "text": "Өрттөй басчу кезегиң!».\nДеп, ошентип, Семетей\nЖоо-жарагын асынып,\nЖоону көздөй шашылып,\nТуягынан тулпардын,\nКемеге болуп казылып,\nЭки чоро, бир төрө,\nОн эки катар капкадан,\nЧыга калды шаңданып,\nКарап калды калың кол\nКайратына таңданып...\nШыгайдын уулу Чынкожо\nЧындап тууган шер экен,\nБактысы төмөн болбос,\nБашкача тууган эр экен.\n«Манастын уулу кайда, — деп, —\nБаатырсынган канкордун\nБашын чагып, жайла! — деп, —\nАттын башын бурбастан,\nАртка качып турбастан,\nМанастын уулун сойгун, — деп, —\nБашка сөздү урбастан,\n\fЖерге басып койгун!» деп,\nКылычын алып колуна,\nКирип калды Чынкожо\nКан төгүшөр жолуна.\nЖедигер, нойгут кылкылдап,\nТолуп келген кезинде,\nКачырып кирди эр Семең,\nКайраты мол өзүндө.\nМылтыкка адис мерген кул,\nТилеги кабыл келген кул,\nТиктеп келген жоо менен\nТик сайышып көнгөн кул\nКарсылдатып атышып,\nКызыл канга батышып,\nДалай адам окко учуп,\nЖерге сулап жатышып,\nУчу болот Сырнайза,"
  },
  {
    "id": "512",
    "text": "Кызыл канга батышып,\nДалай адам окко учуп,\nЖерге сулап жатышып,\nУчу болот Сырнайза,\nКак жүрөккө малышып,\nКайра тартып алышып,\nЧалкасынан салышып,\nКак жүрөккө малышып,\nКылыч менен чабышып,\nКызыл канды агызып,\nЧочмор менен чабышып,\nЧокудан канды агызып,\nОрто жерин эр Семең,\nОюп кетип баратат,\nЭки четин чоролор\nЖоюп кетип баратат.\nСанжап менен сайышып,\nМайдан болду бир баштан,\nСан жедигер, нойгутту\nСайып кирди бир баштан.\nТоо таянып турушуп,\nТосуп-тосуп урушуп,\nТоктобостон үч күнү\nМыктап майдан кылышып,\nКалың кошуун кылкылдап,\nКачканы жок тырышып,\nТуу түбүндө турушуп,\nТулпар минип урушуп,\nЧаң созулуп тунарык,\nЖер көрүнбөй мунарык,\nЧаң-тополоң болушуп,\nТартынбастан согушуп,\nДалай адам найза жеп,\nТурбай жатат солушуп.\nАйрылбаган баш калбай,\nАлжайбаган каш калбай,\nАбышка өлүп, жан калбай\n\fБиринен-бири жазганбай,\nКыйла өнөр көрсөттү,\nКылышпаган маш калбай.\nНамыс үчүн кайышып,"
  },
  {
    "id": "513",
    "text": "Биринен-бири жазганбай,\nКыйла өнөр көрсөттү,\nКылышпаган маш калбай.\nНамыс үчүн кайышып,\nКара болот Сырнайза\nКанга жашып майышып,\nКылыч менен чабышып,\nКылыч сынып кеткенде\nЧаңы колдо калышып,\nАйбалта менен салышып,\nАйбалта ыргып кеткенде\nСабы колдо калышып,\nНайза менен сайышып,\nНайза сынып кеткенде,\nКыйгагы колдо калышып,\nЖарак колдон кеткен соң,\nЖакасынан алышып,\nАянбаган чоролор\nАсылыша келгенди\nАттан сүйрөп салышып,\nЧалкасынан дардайып,\nСулап жаткан андан көп.\nЖер кучактап тура албай,\nКулап жаткан андан көп.\n«Кор болдук» деп кокуйлап,\nКолу сынган андан көп\n«Бу кордуктан өлдүк» деп,\nБуту сынган мындан кеп.\nКөпчүлүктөн найза жеп,\nКөзү чыккан андан көп.\nЭлден качып элирип,\nЭси чыккан мындан көп,\nБуту-колдон айрылып,\nЧолок болгон андан көп.\nКулагынан айрылып,\nМулук болгон мындан көп.\nТилден калып бир жолу\nДудук болгон андан көп.\nМанастын уулу эр Семең\n(Эрикпеген эр немең)"
  },
  {
    "id": "514",
    "text": "Тилден калып бир жолу\nДудук болгон андан көп.\nМанастын уулу эр Семең\n(Эрикпеген эр немең)\nЖаңыдан майдан салганда,\nЖан аябай барганда,\n«Тап этине келе элек,\nЖүгүрөр кези боло элек,\nТайбуурулум семиз, — деп, —\nСогуушар жерим — тегиз, — деп,\nАрчатору бууданды\nАзыр алып минем, — деп, —\nБуудандыгын билем, — деп, —\nӨзүм минчүү зыргытып,\n\fАрчаторум буудан, — деп, —\nАтам Манас ушуну\nМинип жоону кууган, — деп, —\nТайбуурулдан кем эмес,\nТап этинде сууган» деп,\nАрчатору ат менен\nЭр Семетей киргенде,\nСеметейдин айбатын\nКан Чынкожо билгенде,\nКарат менен чаргытып,\nАңгемесин арбытып,\nЧыдай албай шашканда,\nЧынкожо чыкты асманга.\nКөк жорудай айланып,\nУчуп жүрөт асманда\nЧынкожонун Караты:\nКапталында бар эле\nКалдайган эки канаты.\nШыгайдын баатыр Чынкожо,\nЧыныгы баатыр чын ошо!\nАйланып көктөн имерип,\nАсмандан окту жиберип,\nАлкынып жүрөт Караты,\nАсман жакка имерип,\nАлеңгир жаа, сыр жебе\nКошо тартат Чынкожо."
  },
  {
    "id": "515",
    "text": "Алкынып жүрөт Караты,\nАсман жакка имерип,\nАлеңгир жаа, сыр жебе\nКошо тартат Чынкожо.\nАсмандан окту жаадырып,\nКайра тартат Чынкожо,\nЗыркыраган жаа менен\nАрчатору кулады,\nАла салып Семетей\nАты менен сулады..,\nТагайдын уулу Чынкожо\n«Чыныгы баатыр өзүм, — деп, —\nӨз колумдан келген соң,\nТартынамын несин, — деп, —\nСеметейди сойдум, — деп, —\nСоюп таштап койдум, — деп, —\nЭрегишкен канкордун\nЭки көзүн ойдум» деп,\nКарат менен каргытып,\nКубанганын арбытып,\nТуман менен аралаш\nЖүргөн жолун чаргытып,\nУчуп жүрөт асманда.\nМингенинен ажырап,\nЭр Семетей шашканда,\nЖоо бөрүсү Күлчоро\n«Абам кайда жүрөт?» деп,\nКылчайып көңүл бөлгөндө,\n\fАстында минген аты жок,\nЖөө калганын көргөндө,\nАйланган жоону качырып,\nАрстандыгын ашырып,\nЖоо бөрүсү эр Күлүс\nЖарып өтүп жоолорду,\nЖеткирип берди Буурулду.\nБуурулду Семең мингенде,\nСамсып кирген жоолордун\nЗаманасы куурулду.\nТайбуурулду минген соң,\nКайта жолборс кирген соң,"
  },
  {
    "id": "516",
    "text": "Самсып кирген жоолордун\nЗаманасы куурулду.\nТайбуурулду минген соң,\nКайта жолборс кирген соң,\nКөп жедигер, нойгутту\nКөңтөрүлтүп сүргөн соң,\nЖедигер, нойгут тура-албай,\nНе кыларын биле албай,\nЭси кетип калганда,\nЭки чоро, бир төрө,\nБет-бетинен барышты,\nДагы майдан салышты,\nЭртиш менен алышты,\nТоко менен салышты.\nКачырганын жайлаган\nКарышкырдай Канчоро,\nКаарына душман кулаган\nКабыланы ал чоро\nКагышып жоого киргенде,\nЖалгыз эмес, миң чоро.\nАтагы андан кем эмес,\nАсманда жүргөн Чынкожо\nТеңдик берер эр эмес,\nҮргөнчтүн кумдуу мейкини\nЧынкожо түшчү жер эмес..,\nАйласы кетип үч күнү,\nСеметей аңдып отурду.\nОк дарысын болтурду,\nКүпсөрдөн дары күбүлүп,\nЖалгыз окко сүйөнүп.\nКара жандан түңүлүп,\nКүңгүрөнөт Семетей:\n«Ажал жетсе, өлөрмүн,\nАмырына көнөрмүн,\nОк дарым такыр түгөндү,\nО, чиркин, кандай болот көрөр күн?!\nЫраака атса, ылгабас,\nАлыска атса чарчабас,\nАлтын кулак алмабаш,\nАлыс, жуук аңдабас,"
  },
  {
    "id": "517",
    "text": "Ыраака атса, ылгабас,\nАлыска атса чарчабас,\nАлтын кулак алмабаш,\nАлыс, жуук аңдабас,\nКаран калган Аккелте\n\fКанчалык атсам жеткен жок.\nШыгайдын уулу Чынкожо\nАйланып менден кеткен жок,\nЗаманымды куурултуп,\nКайгы ичиме толду го.\nШыгайдын уулу Чынкожо\nНак төбөмө конду го.\nЖарык дүйнө көрсөтпөй,\nЖайлар кези болду го!».\nОктун баары күбүлүп,\nКара жандан түңүлүп.\nАманат жанды аянып,\n«Кандай заман болот?» деп,\nАккелтени таянып,\nКарап турган кезинде,\nМөндүрлөгөн көп октон\nЖадап турган кезинде,\nЭрке Күлүс чунактын\nАбасы жүргөн эсинде,\n«Аккелте үнү чыккан жок,\nЧыкканын кулак уккан жок,\nАбакемдин башында\nАлда кандай заман? — деп, —\nБул жоругу жаман — деп, —\nАбакем барбы аман?» деп,\nТелгүрөңгө камчы уруп,\nОңдоп-солдоп каршы уруп,\nАбасынын жанына\nЖетип келди Күлчоро,\nЖеткилең темир кийинген\nКүлдүрөгөн эр чоро.\nКелсе абасы аянган,\nАккелтени таянган;\nКара жанын кайтарып,\nБолор-болбос жай алган."
  },
  {
    "id": "518",
    "text": "Келсе абасы аянган,\nАккелтени таянган;\nКара жанын кайтарып,\nБолор-болбос жай алган.\nКаратай минип каргытып,\nЧынкожо жүрөт асманда,\nБул өңдөнгөн баатырдан\nКим кутулат качканда!\nБулут менен бир келип,\nБура тартат атканда.\nЧынкожону чың кылган,\nУкмуштуу учкул Караты,\nКапталында бүтүптүр\nКайкалаган канаты;\nӨтүп турат, ошентип,\nЧынкожонун санаты.\nЭр Семетей кеп айтат,\nКайгырып туруп бек айтат:\n«Айланайын Күлүсүм!\n\fМедер эле жүрүшүң,\nЭчтемени элебей,\nКадимкидей күлүшүң\nАркамда турган колум жок,\nАкылдашар тобум жок,\nАйланайын Күлчоро,\nКесилип турат үмүтүм!\nШыгайдын уулу Чынкожо\nАсман менен каргытат,\nБулут менен кошулуп,\nБура тартып чаргытат.\nЖамгырдай окту жаадырып,\nЖан кайгысын арбытат.\nАсманда жүрүп атышып,\nАйланып менден кеткен жок,\nАтамдан калкан Аккелте\nАтсам огу жеткен жок.\nАсманда жүрөт Чынкожо,\nСаадакта огум түгөндү,\nКүпсөрдө дарым күбүлдү.\nАныгын айтсам Күлчоро,\nАбакең жандан түңүлдү!"
  },
  {
    "id": "519",
    "text": "Саадакта огум түгөндү,\nКүпсөрдө дарым күбүлдү.\nАныгын айтсам Күлчоро,\nАбакең жандан түңүлдү!\nКаран калган келтенин\nИчинде турат бир дүрмөт,\nКайсы бирин айтайын,\nТышында калды бир дүрмөт!\nОк-дары башка калган жок,\nБул сөзүмдө жалган жок.\nТегиз жерде атышып,\nКызыл канга батышып,\nЧынкожо кулдан өлгөндө,\nСеметей менде арман жок!\nАйлантма мылтык көп дүрмөт,\nАйланып атат Чынкожо,\nАлеңгир жаа, сыр жебе\nКошо тартат Чынкожо.\nКайкайып турсам, башка атат,\nКайкалай берсем, төшкө атат,\nЭңкейе берсем, белге атат.\nКалдайып учар канат жок,\nКача берсем, бутка атат.\nКачкан менен Чынкожо\nКанткенде жанды куткартат?!\nКан Чынкожо соёт бейм,\nКабакка сүйрөп коёт бейм!\nКарагаттай эки көз\nКарга-кузгун оёт бейм!\nКара сандын чакмак эт\nБөрү-түлкү оёт бейм!\nТигинтип жүргөн Чынкожо\n\fТириде жанды койбойт бейм!\nЭки чоро, бир төрө\nЧыны менен сойлойт бейм!\nАкактай болгон кашка тиш\nАлып балдар ойнойт бейм!»."
  },
  {
    "id": "520",
    "text": "Эки чоро, бир төрө\nЧыны менен сойлойт бейм!\nАкактай болгон кашка тиш\nАлып балдар ойнойт бейм!».\nДеп, Семетей кеп салды,\nКыйындыкты жашырбай,\nКантээр экен деп салды.\nКанчоро анда кеп айтат,\nКеп айтканда деп айтат:\n«Чыны менен абакем\nКайгыбызды жеп жатат.\nМен айтайын чынымды.\nТыңшагыла сырымды.\nАсманда жүргөн Чынкожо,\nКоёр эмес кылымды.\nАйланайын абаке!\nЧынкожо менен Толтойго\nЧындап моюн сунсакпы?!\nБуруу-терүү ойлобой,\nБуурулду тартуу кылсакпы?!\nАйчүрөктү алгын деп,\nАман-эсен тынсакпы?\nАккелтени тартсакпы,\nАчылып сырды айтсакпы?\nАлты сан атпай кыргызга,\nАман-эсен кайтсакпы?\nЧынкожо менен Толтойдун\nАйтканына көнсөкпү?\nАйчүрөктү берсекпи?\nАрдактаган кеп элди\nАман-эсен көрсөкпү?\nУшул иштин тизгинин\nКайта барып Таласка\nКан Бакайга берсекпи?\nАтпай калың эл менен\nАкылдашып көрсөкпү?\nАрамдардын сазайын\nАндан кийин берсекпи?\nАрманда өлбөй талаада,\nАйланайын абакем,\nАкыл менен жеңсекпи?»."
  },
  {
    "id": "521",
    "text": "Андан кийин берсекпи?\nАрманда өлбөй талаада,\nАйланайын абакем,\nАкыл менен жеңсекпи?».\nКүлчоро анда кеп салды,\nАчуусу келип Күлүстүн\nАянбастан бек салды,\n«Абасы менен чорону\nСөз менен Күлүс жеп салды:\n«Айланайын абаке,\nАшыгасың несине!\nНе көрүндү көзүнө,\n\fНе билинди өзүңө?\nКулак салып угуптур,\nКүлчороңдун сөзүнө!\nКүлүктү берем дегенче,\nКүлүсүм өлдү, десеңчи!\nӨлгөндөн соң күлүктү,\nАнан берем, десеңчи!\nБуурулду берем дегенче,\nБууданым өлдү, десеңчи!\nМоюндаш өскөн Күлчоро,\nТууганым өлдү, десеңчи!\nАккелте берем дегенче,\nАрстаным өлдү, десеңчи!\nАсырап баккан Күлчоро,\nЖаш жаның өлдү, десеңчи!\nАккелтени бергенче,\nӨлгөндө көнөм, десеңчи!\nЧүрөктү берем дегенче,\nДүмөктү берем, десеңчи!\nАйчүрөктү бергенче,\nАлышып өлөм, десеңчи!\nӨлбөй туруп, Чүрөктү\nКантип берем, десеңчи!\nНамысы жок Канчоро!\nКалктын бетин кайрылып,\nКантип көрөм, десеңчи!\nБул айтканың эп эмес,\nАдам угар кеп эмес!"
  },
  {
    "id": "522",
    "text": "Калктын бетин кайрылып,\nКантип көрөм, десеңчи!\nБул айтканың эп эмес,\nАдам угар кеп эмес!\nАжалым жетсе, өлөрмүн,\nАк жазганын көрөрмүн!\nАйчүрөктү бергенге\nӨлүмдөн кийин көнөрмүн!\nТайбуурулду кол менен\nКантип чыдап беремин!\nАккелтени бергенге\nӨлгөндөн кийин көнөмүн!\nКара жан аман турганда,\nКантип колдон беремин!\nАккелте колдо турганда,\nАтышамын аянбай,\nНамызымды бергенче,\nКалганым жакшы жаралбай!\nАсылым абам, угуптур,\nАйта турган сөз жатат,\nЧынкожо менен Толтойго\nКеле турган кез жатат.\nКыянат кылган кулдарга\nКыла турган иш жатат.\nЖаралган жандан сен баатыр.\nЖашып калган абакем,\n\fСенден кийин мен баатыр\nАбакем чочуп калыпсың,\nАлдырбай турган күч жатыр,\nЧыйраксынган Кожого\nАккелте тийбей жаңылып,\nКөгөргөн көктү көп тиктеп,\nКалыпсың аба жабыгып.\nКөзүңдүн курчу кеткен го,\nКүйдүргөн күнгө чагылып?\nКүдөрүң үзбө, абаке,\nКутурган итке багынып!\nАрбак урган Чынкожо,\nАйланайын абаке,"
  },
  {
    "id": "523",
    "text": "Күдөрүң үзбө, абаке,\nКутурган итке багынып!\nАрбак урган Чынкожо,\nАйланайын абаке,\nАжалга келген сагынып!\nТуруп берем Кожого\nАголпокту жамынып.\nБаатыр болсо, баш алсын,\nАк жолборстой чамынып!\nАбаке, барып жата тур,\nҮңкүргө башты калкалап.\nЧымын жан аман турганда,\nЧыр баштаган баатырды\nЧыгарам бүгүн талкалап!..\nАлдында турган Күлүстүн\nАңгемесин көргүнүң,\nАйланайын абаке,\nАккелтени бергиниң!».\nСеметей анда кеп айтат,\n«Зээрегим Күлүс, — деп айтат —\nКагылайын Канчором,\nКүйдүргүң Күлүс эп айтат.\nАгасы өлсө, ини бар,\nҮнү жерде калбаска.\nАтаң өлсө, тайлак бар,\nЖүгү жерде калбаска.\nАйтышып турган айла жок\nКүлүстүн тилин албаска...».\nДеп, ошентип, калганда,\nКүлүңдөгөн Күлчоро\nҮйдө жүрсө бир чоро,\nАйгайлаган жоо менен\nАйкашканда миң чоро\nТөрөсүн салып жолуна,\nКелтени алды колуна.\nАчуусу келип чунагың,\nАнт ичкендей кубарып,\nМайлык менен сүмбөлөп,\nМайлап сайып чыгарып,\nКүлүмсүрөп турду ошол,"
  },
  {
    "id": "524",
    "text": "Ант ичкендей кубарып,\nМайлык менен сүмбөлөп,\nМайлап сайып чыгарып,\nКүлүмсүрөп турду ошол,\nКүбүп дары куйду ошол.\n\fКой башындай коргошун\nАккелтенин оозунан\nКолдуратып урду ошол.\nКолодон кылган чоң сүмбө\nОгун чыңап турду ошол.\nОттук чагып маш менен,\nБалык кулак таш менен\nКуу күйгүзүп, от коюп,\nАк милтеге чок коюп,\nДарыга милте малдырып,\nМилтеге отту жандырып,\nЧынкожону шыкаалап,\nОлтурду көзүн талдырып,\nЧынкожону акмалап\nКарап турган кезинде,\nЧындап жаны карарып,\nЧынкожону жешинде,\nКелип калды Түмөнбай\nКечки салкын бешимде.\nЭр Түмөнбай, Каманбай,\nАла байтал Ажыбай\nМанастын уулу баатырдын\nАңгемесин көрөм деп,\nЖедигер менен нойгуттан\nОлжону өзүм бөлөм деп,\nКан Шыгайдын уулунан\nКаратты бүгүн алам деп,.\nКүлчорого барам деп,\nАтпайлап ураан салам деп,\nАз гана эмес, мол менен,\nАлда канча кол менен\nКаркылдаган Каманбай\nАңгемесин курду ошол,\nАкылдашып турду ошол.\nАкундун кызы Айчүрөк"
  },
  {
    "id": "525",
    "text": "Каркылдаган Каманбай\nАңгемесин курду ошол,\nАкылдашып турду ошол.\nАкундун кызы Айчүрөк\n«Түшүм кабыл болмок, — деп, —\nЧынкожо менен Толтойду\nАжыратып олжосун,\nАкун канга коймок» деп,\nЖыйырма келин, кырк бир кыз,\nЖылжыган жорго ат минип,\nТамашаны көрмөккө\nБу да келди бир беттен,\nКарап турду бир четтен.\nАл-аңгыча болбоду,\nАсманды булут торгоду;\nШыгайдын уулу Чынкожо\nАсман менен закымдап,\n«Семетейди сойдум» деп,\nЖетип келди жакындап.\n\fТарсылдатып ок атып,\nШартылдатып жаа тартып,\n«Семетей канкор өлдү, — деп, —\nӨлгөнүн көзүм көрдү, — деп, —\nСеметейге өкүрүп\nКүлчоро жетим келди» деп, —\nАсман менен айланып,\nАк албарсын байланып,\nЖетип келди жакындап.\nЖедигердин эр Толтой\nЖерде туруп чакырат\n«Жакын келбе, досум!»— деп,\nЖерди жарып бакырат.\n«Алыстан туруп атышкын!\nКара канга батышкын!\nЖыйнагын Кожо эсиңди\nКылбагын досум кесирди!\nСеметей азыр өлгөн жок,\nУнутпа өлчүү кезиңди!», —"
  },
  {
    "id": "526",
    "text": "Жыйнагын Кожо эсиңди\nКылбагын досум кесирди!\nСеметей азыр өлгөн жок,\nУнутпа өлчүү кезиңди!», —\nЖедигердин эр Толтой\nАйтып турду зарланып.\nАйткан сөзгө ынанбай,\nЭр Чынкожо камданып,\nЖакын келди шаңданып.\n«Чынкожону сойсом ,— деп, —\nЧындап көзүн ойсом, — деп, —\nКаратынан айырып,\nКабакка сүйрөп койсом» деп,\nАккелтени сундуруп,\nКүлчоро жатат камданып.\nАкун кандын көп журту\nКарап турду таңданып.\nСүлөөсүн ичик, кундуз бөрк\nКөөлгүп жүргөн Чынкожо\nКаратына мактанып,\nКайраты кабат тың Кожо\nЭңкейе түшүп бек карап,\n«Жайладым кулду» деп карап,\nЖана мылтык атарда\nЖакындап кайра тартарда,\nКамынып жаткан Күлчоро\nКөп-көк темир кийинип,\nКүлдүрөгөн эр чоро,\nУчуп жүргөн Каратты\nКар жиликтин түбү деп,\nКанаттын анык мүрү деп,\nӨлчөлүү жердин тушу деп,\nӨлөр жери ушу деп,\nБала Күлүс шашпады,\nКароолуна кабылтып.\n\fМашааны басып таштады.\nОн жилигин сыя атып,\nОн канатын кыя атып,\nЖерге түшө бергенде,"
  },
  {
    "id": "527",
    "text": "Машааны басып таштады.\nОн жилигин сыя атып,\nОн канатын кыя атып,\nЖерге түшө бергенде,\nЧынкожону башка атты\nКарап турган Толтойду.\nКансыратып какшатты.\nБолор иши бүткөн соң,\nКим куткарат калкалап?\nКан Чынкожо баатырдын\nКара башын талкалап,\n«Эрдин күнү бүттү» деп,\nБасып келди Күлчоро\nСеметейдин жанына,\nАбакелеп чалкалап.\nЖекеден Кожо өлгөндө,\nӨлгөнүн көзү көргөндө,\nКарап турган калың эл\nКала түшүп айранга,\nЖоо качтылап чуу коюп,\nКачырып кирди майданга.\nНайза тийбей корккондон,\nКулап жаткан андан көп.\nКаракаска өлгөнсүп,\nСулап жаткан андан көп.\nКөзүн ирмеп чүмкөнүп,\nКөрбөй жаткан андан көп.\nӨлүп калды десин деп,\nӨлбөй жаткан андан көп.\nЖер кучактап жыгылды,\nАт үстүндө эр калбай,\nЖедигер, нойгут жатпаган\nТалаа-түзөң жер калбай.\nСеметей чындап киргенде,\nЧоролор жоону сүргөндө,\nЖедигердин Толтою\nЧын өлөрүн билгенде\n«Анык Толтой өлдүм, — деп, —\nАкыретти көрдүм» деп,\n«Толтой өлдү» дедирбей,"
  },
  {
    "id": "528",
    "text": "Чын өлөрүн билгенде\n«Анык Толтой өлдүм, — деп, —\nАкыретти көрдүм» деп,\n«Толтой өлдү» дедирбей,\nКутулам деп озунуп\nСуркоёнго камчы уруп,\nКачып калды созулуп.\nСеметей түштү артынан,\nЧаңына чаңы кошулуп.\nСуркоёнго камчы уруп,\nОңдоп-солдоп каршы уруп,\nТолтой качты закымдап,\nСеметей барды жакындап.\nАдырмакка салышып,\n\fАнда-санда алышып,\nАркы-терки кагышып,\nЭтектерин жулкушуп,\nБирин-бири булкушуп.\nЖолдо турган калың эл\nТамашага канышып,\nКарап турбай тим эле\nКууган болуп калышып;\n«Катынбы Толтой, эрби?» деп,\nКөргөндөр айран калышып.\nАйтылуу күлүк Буурул ат\nАртынан эми жеткенде,\nЖедигердин эр Толтой\nЗаманасы куурулат...\nКүйөө болчу эр Толтой\nАйчүрөккө кабылып,\nАлдынан качып өткөндө,\nШыңкылдаган Калыйман —\nСөзгө жүйрүк акылман\nЫргып туруп кыйгачтайт,\nЭр Толтойго сөз баштайт:\n«Суркоён менен каргытып,\nКоёндой изин чаргытып,\nКачкан баатыр ким десем,\nКим экенин билбесем,\nТолтой жездем турбайбы!"
  },
  {
    "id": "529",
    "text": "Коёндой изин чаргытып,\nКачкан баатыр ким десем,\nКим экенин билбесем,\nТолтой жездем турбайбы!\nЖоону кууган ким десем,\nКим экенин билбесем,\nСеметей баатыр турбайбы!\nКүйөө болуп кайындап,\nЭлге-журтка дайындап,\nКыз алчу Толтой качканбы?\nЖээ акылынан шашканбы?\nБасташа турган кишиден,\nБаатыр Толтой, качпай кал!\nАйрөк-айрөк, жездеке,\nАйрөк, Толтой, шашпай кал,\nАбийриңди ачпай кал!\nЭжем Чүрөк башында,\nКырк балдызы кашында,\nЖеңелер келсе желбиреп,\nЖездекелеп эбиреп,\nЖалпы балдыз кабырап,\nЖанына келсе жабырап,\nКүйөө болуп кайындап,\nКүйөөлүгүн дайындап,\nЖеңелер жетип барарда,\nЖездесин тосуп аларда,\nБалдыздар басып барарда,\nБаарыбыз тосуп аларда,\n\fМенин эжем Чүрөктү\nЖетип Толтой аларда,\nАтпайдан келген жетимди,\nАйдап жолго саларда,\n(Жедигердин эр Толтой,\nЭр эмес, кара жер Толтой!)\nКалыптырсың каранга.\nМенин эжем кайыптыр,\nБул качканың айыптыр!\nБаатырдын минтип качканы,\nЭрдик эмес, зайыптыр."
  },
  {
    "id": "530",
    "text": "Менин эжем кайыптыр,\nБул качканың айыптыр!\nБаатырдын минтип качканы,\nЭрдик эмес, зайыптыр.\nТолтой жезде, кайрылгын?\nАйчүрөктөн айрылдың!\nКайрылбасаң, эр Толтой,\nКара жерди жай кылдың.\nТолтой жезде, келе кет,\nБелек-бечкек бере кет!\nМенин эжем Чүрөктү\nКелип, Толтой, көрө кет!\nАшыкпастан, эр Толтой,\nАйчүрөктү ала кет!\nАлыстан келген балдарды\nАйдап жолго сала кет!\nЖетимдерден качканың,\nЖезде Толтой, шашканың!\nТебетей болсо башыңда,\nТегеренип качпагын!!».\nШыпылдаган Калыйман\nШылдың кылып турганда,\nЖедигердин эр Толтой\n«Бул кордуктан өлдүм, — деп, —\nАйт-айтпаса төгүнбү!\nАжал айдап келдим, — деп, —\nБашында өзүм билгемин, —\nАжал айдап келгенин.\nАйт-айтпаса төгүнбү!\nАнык өлгөн жаным, — деп, —\nЭр Чынкожо өлгөн соң,\nКайда качып жардым, — деп, —\nКаза жетип күн бүтсө,\nКак талаада калдым» деп,\nЖедигердин эр Толтой\nБура тартып Бууданын,\n«Алда берсе алам!» деп,\nАркасынан тууганын\nКаарданып бакырып,"
  },
  {
    "id": "531",
    "text": "Бура тартып Бууданын,\n«Алда берсе алам!» деп,\nАркасынан тууганын\nКаарданып бакырып,\nАрбактарды чакырып,\nҮстөмөндөп теминип,\nҮстү-үстүнө демигип,\nҮзөңгүгө чиренип,\n\fҮйдөй болгон эр Толтой\nНайзасын сунуп жиберип,\n«Жеке! Жеке! Жеке! деп,\nБаатырга баатыр тете!» деп,\nЖелигип сала бергенде,\nКак жүрөктүн тушу деп,\nӨлөр жериң ушу деп,\nЭр Семетей бек сайды,\n«Жедим кулду» деп сайды.\nЭси чыгып келген кул,\nДалай кордук көргөн кул,\nБир сайганда кыйшайып,\nЭэрден көчүп кылтайып,\nТоо жыгылган эмедей,\nЖедигердин эр Толтой\nСуркоёндон кулады,\nҮйлөп койгон чаначтай,\nҮнгө келбей сулады.\nОшол кезде чоролор\nЭкөө бирдей жарышып,\nҮзөңгүсүн кагышып,\nАр кимиси өзүнө\nЫлайыктап табышып,\nКүлчоро мурда кеп айтат,\n«Меники соога!» деп айтат.\nКанчоро дагы кеп айтат,\n«Мен алам атты!» деп айтат,\nЭкөө бирдей элеңдеп,\nАйтар сөзүн белендеп,\n«Соога төрөм, соога! дейт, —\nБасылды го коога, — дейт, —\nЭр Толтойду өлтүрдүң,"
  },
  {
    "id": "532",
    "text": "«Соога төрөм, соога! дейт, —\nБасылды го коога, — дейт, —\nЭр Толтойду өлтүрдүң,\nУбал барбы жоого» дейт.\nСеметей анда кеп айтты,\nКеп айтканда эп айтты:\n«Бир атты экөөң талашып,\nАт көрбөгөн немедей,\nУятың барбы?» деп айтат.\nЭлеңдеген эки чорону\nЭр Семетей биле албай,\nБирине сүйүп бере албай,\nЭки чоро эрендин\nБирин жакшы көрө албай:\n«Айланайын чоролор,\nКалыстыктан качпайын,\nСуркоёндун чылбырын\nОртоңорго таштайын.\nМурун сермеп озунуп,\nКол жеткениң алгыла.\n\fТамаша эмес, чын сөзүм,\nТаарынбай мага калгыла!».\nДеп, ошентип, Семетей\nЫргытып калыс чылбырды,\nТалашканын тындырды.\nЫлаачындай Күлчоро\nОзунуп илип алды, дейт.\n«Абам атты берди» деп,\nКубангандан Күлчоро\nАйкырыкты салды дейт.\nКара мүртөс Канчоро\nӨзүнөн өзү таарынбай,\nКүйгөн отко чалынбай,\nКусамат сөздү салды, дейт:\n«Улуу болсом, мен болсом,\nСайсам жоого, тең болсом,\nӨлгөнүм жакшы бул көрө,\nӨз олжомдон кем калсам.\nКүлчоро күлүк алды го,"
  },
  {
    "id": "533",
    "text": "Сайсам жоого, тең болсом,\nӨлгөнүм жакшы бул көрө,\nӨз олжомдон кем калсам.\nКүлчоро күлүк алды го,\nКанчоро куру калды го!\nАнткорсунган абакем\nСуркоёндун тизгинин\nКүлчоронун жолуна\nИйе таштап салды го!», —\nДеп, ошентип, Канчоро\nАр жорукту ойлонуп,\nКандай кылып кетсем деп,\nОк жыландай толгонуп,\nКүнүлөшүп Канчоро,\nКекенип калды таарынып.\nСеметей анда кеп айтат:\n«Канчором, тыңша, — деп айтат.\nЖаш балага теңелбей,\nКанчоро сага уят, — деп, —\nКабыландай иниңди\nКандай пенде тыят, — деп,\nАйланайын Канчоро,\nАндан көрө эсиң бар,\nКүлүк болсо табылат,\nАбийир кайдан жабылат.\nКөрүп туруп Канчоро,\nКөңүлүң неден чагылат!\nАгасына эркелеп,\nИниси күлүк алуучу.\nБеш-он күндө чунактын\nСонуну таркап калуучу.\nАнан кийин Күлчоро\nСуркоёндой тулпарды\nӨзүңө берип салуучу».\nДеп, ошентип, Семетей\n\fЭлдештире кеп айтты.\n«Жоонун бели сынды го,\nЖоолашкандар тынды го,\nЖеңеңердин тоюна\nКамынгыла!» деп айтты,"
  },
  {
    "id": "534",
    "text": "«Жоонун бели сынды го,\nЖоолашкандар тынды го,\nЖеңеңердин тоюна\nКамынгыла!» деп айтты,\nМуну мындай таштайлык,\nСеметей менен Коңурдун\nОкуясын баштайлык.\n\fСеметей менен Коңурбайдын урушу"
  },
  {
    "id": "535",
    "text": "СЕМЕТЕЙДИН КОҢУРБАЙГА\nКАРШЫ АТТАНЫШЫ\nКең-Колдо бейкут жатканда,\nКөп кызыкка батканда,\nКелберсиген эр Семең,\nКебелбеген эр немең\nАйтканын эки кылбаган,\nОйлонсо тынчып турбаган,\nТүндө жатып түш көрүп,\nБир көргөнүн үч көрүп,\nСеметей чочуп ойгонуп,\nОк жыландай толгонуп,\nУмачтай көзү ачылып,\nКөзүнөн жалын чачылып,\nУлам-улам оңдонуп,\nАч арстандай комдонуп,\nКөңүлү көпкө бөлүндү,\nКөңүлүндө жүргөн иш\nКөз алдында көрүндү.\n«Убадасыз Коңур» — деп,\nКейиш менен унчуккан,\nКең дүйнөсү тар болуп,\nЖер астында тумчуккан\nМанас көзгө көрүндү.\nСары жаргак шым кийген,\nАйсарала ат минген,\nАрстан билек, от жүрөк\nАлмамбет көзгө көрүндү.\nКарууда найза илишип,\nКара жерге киришип,\nКалың жоо менен кармашып\nЧубак көзгө көрүндү.\nЧыканактап койбогон,\nЧырм этип уйку албаган,\n\fБеттешкенин арбаган\nСыргак көзгө көрүндү.\nКийген кийим ак жибек,\nАнжыяндын арстаны\nАйры сакал Сынжыбек,\nАл да көзгө көрүндү.\nАлтын наалы өкчөсү,"
  },
  {
    "id": "536",
    "text": "Анжыяндын арстаны\nАйры сакал Сынжыбек,\nАл да көзгө көрүндү.\nАлтын наалы өкчөсү,\nАйдаркандын Көкчөсү,\nКалың казак абасы,\nКан Манастын бажасы,\nАл да көзгө көрүндү.\nЭки Кемин жайлаган,\nЭгиз кара ат байлаган\nКара жаак эр Үрбү,\nАл да көзгө көрүндү.\nЭрендерче салышкан,\nЭэн талаада калышкан,\nЭрмек кылып чокушкан,\nАла карга, сагызган,\nЧолпондой болгон чоролор\nБаш көтөрөр алы жок,\nБайлашарга жаны жок,\nБаары көзгө көрүндү.\nМуну көрүп Семеңдин\nКөзүнүн жашы төгүлдү.\nОшондо Семең кеп айтат,\nӨзүнө өзү бек айтат,\nБек айтканда деп айтат;\n«Атайын салып эсиме,\nАрбактар эми көрүндү.\nАрсыз адам болгунча,\nКөрсөм боло өлүмдү.\nАрбакка шылдың болгуча\nКазсам боло көрүмдү.\nҮрккөн койдой чочутпай,\nТынчытсам боло элимди.\nЭрлерди кырган Коңурдан\nАлсам боло кегимди.\nАсыл Бакай абама\nАйтсам боло кебимди.\nАлышкан жоону талкалап,\nАктасам боло тегимди!».\nДеп ошентип, Семетей\nТура калып кийинбей,\nЧоролордун бирине"
  },
  {
    "id": "537",
    "text": "Актасам боло тегимди!».\nДеп ошентип, Семетей\nТура калып кийинбей,\nЧоролордун бирине\nДоолбасты урдурду.\nКүңгүрөгөн доолбас\nКулак-мээни тундурду\nТоо-таштын баары күңгүрөп,\n\fКапчыгайы дүңгүрөп,\nЖуушап жаткан көп жылкы,\nҮркүп калды дүркүрөп.\nКүлчоро менен Канчоро\nЖоо келди деп күркүрөп,\nШапа-шуп атка минишип,\nЖарышып катар жүрүшүп,\n«Өзү келген жоо болсо,\nСаябыз» деп күлүшүп.\nЖылкыдан чыгып чоң жолго,\nАна-мына дегенче,\nКелип калды Кең-Колго.\nАл-аңгыча кан Бакай\nЫлдам минип бастырып,\nСары канды шаштырып,\n«Кайдагы жоо, мыкты, — деп, —\nДобул үнү чыкты?» деп,\nСеметейдин ордого\nЖетип келип кеп айтат,\n«Кандай кырсык?» деп айтат.\n«Ой, абаке! — деп салды, —\nСулайман сурак кылбаган,\nИскендер изин салбаган,\nМанастан башка барбаган,\nБээжиндин бетин ачсам, дейм.\nКара кытай төрөсү\nКоңурбайдан Манастын\nКунун алып кайтсам, дейм.\nКармашарым кан Коңур\nДаярданып жатат, дейт.\nАлдын алып көрсөм, дейм,"
  },
  {
    "id": "538",
    "text": "Кунун алып кайтсам, дейм.\nКармашарым кан Коңур\nДаярданып жатат, дейт.\nАлдын алып көрсөм, дейм,\nЭлдин канын чачтырбай,\nЖердин бетин бастырбай,\nАлышып жүрүп өлсөм, дейм.\nАлакандай кыргыздын\nАйтканына көнсөм, дейм.\nАйланайын абаке,\nКербендерден кеп уктум,\nМанжуулардын Коңурбай\n«Кыйратам» деп бурутту,\n«Камынып жатат» деп уктум.\nАлакандай кыргызды\nАлып коём деп айткан.\nУшу кезде Таласка\nБарып коём деп айткан.\nСеметейдин башына\nАтасынын өлүмүн\nСалып коём деп айткан.\nКекенип Коңур келгендей,\nКыргызга кеткен доосу жок,\n\fКоңурдан кордук көрбөгөн\nАтпай кыргыз соосу жок.\nУшул кезде кыргыздын\nМанжуудан кыйын жоосу жок.\nКамынып жаткан Коңурдун\nАлдын ала барсам, дейм,\nАрбактарга чет болбой,\nАлардын кунун алсам дейм-\nҮйүмдөн күтпөй Коңурду\nҮстүнө барып калсам, дейм:\n«Коркуп жатат» дедирбей,\nКозголоң салып кайтсам бейм.\nМынабу турган кош чоро\nКылоосу түшүп бүтө элек,\nЭрдигин сынап көрсөм дейм."
  },
  {
    "id": "539",
    "text": "Мынабу турган кош чоро\nКылоосу түшүп бүтө элек,\nЭрдигин сынап көрсөм дейм.\nКыйындардын куну үчүн\nКөрбөгөндү көрсөм дейм.\nЭлдин кегин куубасам,\nКыбырап жүрбөй өлсөм бейм?».\nАк сакалын жайкалтып,\nАсылдыгын байкалтып,\nАнда Бакай кеп айтат,\nКеп айтканда деп айтат:\n«Э, кулунум Семетей,\nКекене кирсең, жол да көп,\nОлжолоп алсаң, пул да көп,\nКырылышып өч алсак,\nКылымга татыр күн да көп,\nАдырмактуу зоо да көп,\nКармашарга жоо да көп.\nКазылуу жаткан ор да көп,\nКармаш кылар кол да көп,\nАшуусу кымбат бел да көп,\nАңдышып жаткан эл да көп.\nЖортуулга минер ат да көп.\nКулунум, көкжал Семетей,\nАйта берсем дат да көп.\nАңдышып жүргөн жат да көп.\nМанжууну көздөй бет алсаң,\nКылармын, балам, эсебин,\nОйлонуп көр, кулунум,\nКатарга жакын кезегиң.\nӨтүгүң беш, куруң беш,\nЖылың жылкы, жыйырма беш,\nТолуп турган убагың!\nҮйүңдү жаңы алгансың,\nКандуу бут болуп калгансың.\nТынч ала элек жаның бар,\nЧын толо элек каның бар"
  },
  {
    "id": "540",
    "text": "Үйүңдү жаңы алгансың,\nКандуу бут болуп калгансың.\nТынч ала элек жаның бар,\nЧын толо элек каның бар\nКейитпей Бакай абаңды,\n\fБыйылча тилди алсаңар,\nКатарлуу жылда барбастан,\nКелиркиде барсаңар.\nКесепеттүү Коңурдун\nКелтирип жолун чалсаңар.\nБээжинди алган Коңурбай\nОйлобой кирер жоо эмес.\nКасиеттүү чоң Бээжин\nКармашпай өтөр тоо эмес.\nКарыганча мен Бакай\nДалай укмуш көргөмүн,\nКытай өңдүү кыйынды\nКылымдан такыр көрбөдүм.\nОшол элди бийлеген,\nКан Коңурдан көргөмүн!\nКумурскадай сан жеткис\nКубаты көп эл ошол.\nКаарына алганда\nКаптап кетер сел ошол.\nБерекелүү чоң Бээжин —\nНур төгүлгөн жер ошол.\nКар жатпаган кара тоо\nЧай алуучу кени ошол.\nБеттегенден кайтпаган,\nБели бекем эл ошол.\nЖыл эсебин алалык,\nЖыл оңдуулап баралык.\nКүн эсебин алалык,\nКүн оңдуулап баралык.\nКаканчынын калкы бар,\nКанча түрдүү алпы бар,\nКатылышкан Бенденин\nКанын чачмай салты бар!\nӨз кылганын бербеген\nӨжөрлөнгөн эл ошол."
  },
  {
    "id": "541",
    "text": "Катылышкан Бенденин\nКанын чачмай салты бар!\nӨз кылганын бербеген\nӨжөрлөнгөн эл ошол.\nКүрүчүн күздүк айдаган,\nБерекелүү жер ошол.\nБарам десең, болбосоң,\nКантейин, кошо барамын.\nКудай берсе Коңурдан\nЭрлердин кунун аламын.\nБарбайм десең, быйылча,\nЧалгынды өзүм чаламын.\nКелирки жылы келтирип,\nКоңурга бүлүк саламын».\nАнда Семең кеп айтат:\n«Ай, абаке, — деп айтат, —\nНамызым келди түш көрүп,\nБир көргөн түштү үч көрүп.\nАйланайын абаке,\n\fОйлонгондон кайтпаймын...\nАжалым жетсе, өлөмүн,\nАлтын жан эсен бар болсо,\nКоңурдан олжо бөлөмүн.\nКаптаган селдей кол болсо,\nКармашып канын төгөмүн.\nЭки чором соо болсо,\nТынчытпаган Коңурдун\nМен дагы тынчын алып көрөмүн...».\nДеп, ошентип, калганда,\n«Болуптур» — деп кан Бакай\nДаярдыкка киришти...\nҮйдө жатса күйүнгөн,\nТышка чыкса сүйүнгөн\nКанчоро менен Күлчоро\nМурутунан күлүштү.\nЭртең менен болгондо,\nТемир кийип жаркылдап,\nЖоо жарагы шаркылдап,\nАк чатырды бүктөшүп,"
  },
  {
    "id": "542",
    "text": "Эртең менен болгондо,\nТемир кийип жаркылдап,\nЖоо жарагы шаркылдап,\nАк чатырды бүктөшүп,\nАк борчукка жүктөшүп,\nОк дарыны мол алып,\nСарамжалын бүттөшүп,\nТүпөктүү көк туу менен,\nКербендей ызы-чуу менен,\nБакай каны башында,\nЭки чоро кашында\nЖүрмөк болду Семетей\nЖыйырма беште жашында.\nЭми Айчүрөктүн кеби бар,\nАрманын айтар эби бар\nАдамдан башка дабышы\nКай жериңде кеми бар.\nТаңгы булбул үндөнүп,\nОлоңдой болгон кара чач.\nҮкүнүн жүнү өңдөнүп,\nАкырын басып шоодурап,\nЭки көзү жоодурап,\nТаманы жерге тапылдап,\nКөмөкөйү какылдап,\nЧоюла басып шаркылдап,\nЧолпондой көзү жалтылдап,\nАк тамагы балкылдап,\nАйдай бети жаркылдап,\nАяктай алтын сөйкөсү\nАкыректе шаркылдап,\nОлоңуна оролуп,\nЧылбырына чырмалып,\nАруу жүзүн муңайтып,\nСеметейдин алдына\n\fТура калды муну айтып:\n«Айланайын сен төрөм,\nКагылайын сен төрөм!\nБыйыл барба казатка,\nБыйыл барып казатка,\nБашыңды салба азапка!\nТүндө жатып түш көрдүм,"
  },
  {
    "id": "543",
    "text": "Быйыл барба казатка,\nБыйыл барып казатка,\nБашыңды салба азапка!\nТүндө жатып түш көрдүм,\nТүшүмдө шумдук иш көрдүм\nКанжыгадан баш көрдүм,\nКан сыяктуу жаш көрдүм,\nКол көөкөрдөн аш көрдүм.\nСары өзөн ылдый сел жүрдү,\nАягы өйдө өрт күйдү,\nАк жалбырак чалдыкты,\nАл эмне болуучу?\nБул түшүмдү жоручу!\nСен жортуулдан кайтканда,\nЭр чырагы эки көз\nЖумулуңку көрүндү,\nТемир кийген тулку бой\nСолдоюңку көрүндү.\nЭр чалгыны эки кол\nШалдайыңкы көрүндү.\nБул эмне болуучу?\nАлчыланган Тайбуурул\nЖетеленип калыптыр,\nҮстүндөгү Аголпок\nБөктөрүлүп калыптыр,\nАлтын кулак Аккелте\nӨңөрүлүп калыптыр.\nАл эмине болуучу?\nАйланып көктөн көрүндү\nАла тоонун жорусу,\nАйланайын жан төрөм,\nАл түшүмдү жоручу!»,\nКара мүртөс Семеңдин\nКабагы карыш салынып,\nАк жолборстой чамынып,\nАчууланып кеп салды,\nКеп салганда деп салды:\n«Кан Акундун долусу,\nЖолума туура турбагын!\nЖоболоңдуу карабет,\nЖолума кесир кылбагын!\nЖолго туура турбагын!"
  },
  {
    "id": "544",
    "text": "Жолума туура турбагын!\nЖоболоңдуу карабет,\nЖолума кесир кылбагын!\nЖолго туура турбагын!\nБаатырлардын алдынан\nКатын чыкса булактап,\nЖолтоо болот дечү эле,\nБаатырлардын алдынан\n\fТүлкү чыкса кылактап,\nОлжо болот дечү эле.\nЫгы жок жерден тизгиндеп,\nМынчалык неге эсирдиң,\nБул кылганың Айчүрөк\nБашы болот кесирдин!\nСары өзөн ылдый сел жүрсө,\nАягы өйдө өрт күйсө,\nАк жалбырак чалдыкса,\nЖылкы оттой турганы,\nКоңурбайдын сан жылкы\nСандатып чала турганым.\nБиле бергин Коңурдун\nАлдыма кулдук кылганын.\nАнын несин айтасың!\nЭр чырагы эки көз\nЖумулуңку көрүнсө,\nКүндүр-түндүр жоо сайып,\nУйкум келе турганы.\nМунун несин айтасың!\nТемир кийген тулку бой\nСолдоюңку көрүнсө,\nАттан түшпөй кармашып,\nАягым талый турганы.\nЭр чалгыны эки кол\nШалдайыңкы көрүнсө,\nКүндөп-түндөп жоо сайып,\nКолум талый турганы.\nАнын несин айтасың!\nАлчыланган Тайбуурул\nКоштолгонун сен көрсөң,\nКоңурбайдын Алгара,\nАны мине турганым."
  },
  {
    "id": "545",
    "text": "Алчыланган Тайбуурул\nКоштолгонун сен көрсөң,\nКоңурбайдын Алгара,\nАны мине турганым.\nҮстүндөгү Аколпок\nБөктөрүлүп көрүнсө,\nКоңурбайдын Кылгара,\nМуну кие турганым.\nАлтын кулак Аккелте\nӨңөрүлүп көрүнсө,\nКоңурбайдын очогор,\nАны асына турганым.\nАнын несин айтасың!\nАсмандан учуп көрүнсө\nАла-Тоонун жорусу,\nМенден өлгөн душманга\nАк кажырдын конушу.\nАнын несин айтасын!\nБаатырлардын алдынан\nТулку чыкса кылактап,\nОлжо болот дечү эле\n\fБаатырлардын алдынан\nКатын чыкса булактап,\nЖолто болот дечү эле.\nЖолума туура турбагын,\nЖолума кесир кылбагын!».\nДеп, ошентип, Семетей\nТолгомолуу булдурсун\nТолгой-толгой имерди,\nАсылып турган Чүрөктү\nАябай тартып жиберди.\nКамчыны тартып алганча,\nКара жерге бүк түштү,\nКардай болгон этине\nКапкара болуп жик түштү.\nТаманы жерге тийбеген,\nМаңдайы күнгө күйбөгөн,\nАкыл менен эсептен\nАриптүү сөздү сүйлөгөн,\nАкундун кызы Айчүрөк\nЭстен танып шаштырды.\n«Жолто кылган катындар"
  },
  {
    "id": "546",
    "text": "Ариптүү сөздү сүйлөгөн,\nАкундун кызы Айчүрөк\nЭстен танып шаштырды.\n«Жолто кылган катындар\nТак ушундай болот» деп,\nКылчайбай баатыр бастырды.\nЭсин жыйнап Айчүрөк,\nАрданып өлө жаздады.\nТаңдайында мөөрү бар,\nТилинде кара сөөлү бар.\nКаргышы ката кетпеген,\nКансырап турган Айчүрөк\nЖаман жорук баштады.\nАчуусунан төрөсүн,\nАлды-кийнин карабай,\nАябай каргап таштады:\n«Кеткениңден келбей кал,\nКербен үйүң көрбөй кал!\nБарганыңдан келбей кал,\nБазар үйүң көрбөй кал!\nОчогор тийсин өзүнө,\nОт чагылсын көзүңө!\nКоңурбай жарсын өтүңдү,\nМурадыл чексин көзүңдү!».\nАйчүрөк антип калганда,\nКаныкей туруп кеп айтат:\n«Ой, Айчүрөк, — деп айтат,\nБул каргышың эп эмес,\nАдам укчу кеп эмес,\nЭрден жеген таякты\nЖалгыз катын сен эмес,\nКаргышың ката кетпеген,\nКан Акундун кызысың.\n\fСеметейден айрылсаң,\nКанткенде бейбак ушусуң!\nТаңдайыңда мөөрүң бар,\nТилиңде кара сөөлүң бар,\nЭби келсе, Айчүрөк,\nКаргышыңды кайтып ал!"
  },
  {
    "id": "547",
    "text": "Таңдайыңда мөөрүң бар,\nТилиңде кара сөөлүң бар,\nЭби келсе, Айчүрөк,\nКаргышыңды кайтып ал!\nАзыр кылган каргышты,\nКечиктирбей кайрып ал!\nКелген журттан көчө элек,\nКелин атың өчө элек,\nКаргыш деген болчубу,\nКаргышчыл катын оңчубу?\nЭрдүү катын таяк жейт,\nКойлуу катын куйрук жейт»,\nДеп, ошентип, калганда,\nАйчүрөк калып арманда:\n«Айт-айтпаса, төгүнбү!\nАзыр кылган каргышым\nТүшүмбү менин өңүмбү!».\nУшуну айтып Чүрөктүн\nЖамгырдай жашы төгүлдү.\nШашкан бойдон Айчүрөк\nТүкүргөндө каргышы\nКара ташка жабылды.\nЧыдай албай кара таш,\nОртосунан жарылды.\nКайтарып кайра түкүрсө,\nКара таштан ыргыды,\nКапкара болгон чамынды,\nКарап турган калайык,\nКаргышты кайтып алган соң,\n«Каргыш жанып кетти» деп,\nАйчүрөккө жалынды...\nМуну мындай таштайлык,\nКоңурбайдын сыйкырдуу\nКароолунан баштайлык.\n\fКОҢУРБАЙДЫН СЫЙКЫРДУУ\nКАРООЧУЛАРЫ"
  },
  {
    "id": "548",
    "text": "Кырымдын уулу Мурадыл\nКызыл-Кыя жердеген,\nБели катуу эр деген,\nКоо дегенде сүйүнгөн,\nКолдон намыс бербеген.\nКырк жигити кашында,\nКытай калпак башында,\n«Кылымга күчүм келет» деп,\nКыйкырып турган жашында,\nКалмактын берки четинде,\nКармашар жоонун бетинде,\nКароол карап жол тосуп,\nКайкалап турган кезинде,\nКүзөтчүсү жөө желдет,\nКөрүп калып бир топ жан,\n«Азапка келген адамбы?\nТааный албай болдум таң.\nӨлө албай жүргөн кандай\nДеп, ошентип, жөө желдет\n«Семетей» деп жоруду.\nАныктап баарын көргөн соң,\nАйласы кетип коруду.\nШашкан бойдон бат жетип,\nТекиреңди тездетип,\nМурадылга кеп айтты,\n«Келип калды бурут» ден,\nКеп айтканда бек айтты:\n«Кагылайын Мурадыл,\nКамынып эрте жумуш кыл!\nБоз сеңирдин урчукта\nБоз ала чатыр көрүнөт,\nЧатырды көрсөң сарайдай,\n\fКөңүлүм бөтөн бөлүнөт.\nАлты ай чапса арыбас\nОн төрт тулпар бар экен.\nБулчуңу бука белиндей,\nАйран калчу мал экен.\nАттарына жаралган"
  },
  {
    "id": "549",
    "text": "Бекер куйрук, жал эмес,\nБиздин элдин малы эмес.\nЖүрөктөрү солк этип,\nАйгай укса шашпаган,\nАй караңгы түн болсо,\nАягын калтыс баспаган,\nТашка басса талыгып,\nТайгаланар мал эмес.\nТоодо жүргөн кийиктен,\nКийин калар мал эмес.\nБайкап көрсөм Семетей,\nКайраттуу дөөнүн өзү экен,\nКун кубалап бул чунак\nКелип калган кези экен.\nЖай баракат кезинде,\nЖайлап койчу кези экен!».\nМуну угуп Мурадыл,\nКыйын жорук баштады,\nЖинди кыял көпкөн эр,\nЖатып ойноп бүткөн эр,\nКубангандан нөкөрүн,\nКылыч шилтеп ойнойм деп,\nКырып ие таштады.\nКолундагы кылычын\nЖанындагы жандарга\nАлда канча жаскады.\nКөрөлүк деп бурутту,\nКүнгүрөнө баштады.\nНөкөрдөн жалгыз бөлүнүп,\nКозголгон тоодой көрүнүп,\nКыраңдан байкап карады.\nМурдунан түтүн буркурап,\nОозунан жалын шыркырап,\nМурадыл анда кеп айтат,\nКеп айтканда деп айтат:\n«Атасын тарткан канкорго\nАлышкан менен күч жетпейт.\nАлышып калсак, кокустан,\nАлабызбы, көз жетпейт»."
  },
  {
    "id": "550",
    "text": "Алышкан менен күч жетпейт.\nАлышып калсак, кокустан,\nАлабызбы, көз жетпейт».\nДеп, ошентип Мурадыл,\nУкмуш айла баштады. —\nКолундагы жай ташын\nАркы-терки таштады.\n\fОшол кезде Семетей\nЭчтемеден иши жок,\n«Кимсиң» деген киши жок.\nКөлдү көрүп кубанып,\nНардай болгон Буурулду\nТунук сууга сугарып,\nКан Бакайга кеп айтат,\nКеп айтканда деп айтат:\n«Бул жарыктык Ысык-Көл\nЖер соорусу турбайбы,\nЖердесе кыргыз тунбайбы.\nЖайлоосу жакын турбайбы,\nЖайласа кыргыз тунбайбы.\nКыштоосу жакын турбайбы,\nКыштаса кыпчак тунбайбы.\nКөктөй көпкөк көлүңдү\nЖаныңдагы жетимиң\nБайкабаган турбайбы.\nЖайлабасак бу жерди,\nКагылайын абаке,\nБизди кудай урбайбы!\nБетеге белден булаган,\nЭлиги эркин сулаган,\nБадалында каркаңдап,\nБугу, марал чураган\nӨлөңүн көр, сазын көр.\nӨрдөк, чүрөк, казын көр.\nКүңгөйүндө мин булак,\nТескейинде мин булак\nТашып жатат шылдырап.\nБулбулдары тим эле\nСүйлөп жатат чулдурап.\nБалырда балык ойногон,"
  },
  {
    "id": "551",
    "text": "Ташып жатат шылдырап.\nБулбулдары тим эле\nСүйлөп жатат чулдурап.\nБалырда балык ойногон,\nЧеринде жолборс жойлогон,\nБизге бүткөн Ысык-Көл,\nАйланайын абаке,\nБактыбыз деп ойлоном».\nАлар антип жатканда,\nАңгемеге батканда,\nКаш карарып, түн кирип,\nКөзүн жылдыз ачканда,\nКырымдын уулу Мурадыл\n(Анык жайчы кул ушул).\nЖай ташын сууга салганы,\nЖайлап туруп калганы.\nАйтып оозун жыйганча,\nАчып көзүн жумганча,\nЖырадан туман табылып,\nЖылдыздын баары жабылып,\nАдырдан булут табылып,\n\fАйдын бети жабылып,\nОргочордун белине\nОркойтуп булут тургузуп,\nКызыл-Кыя белинен\nКызыл мунар бургутуп,\nОй-тоонун баарын тундуруп,\nМуштумдай мөндүр куйдуруп,\nМурадыл жайчы кеп айтат,\nКеп айтканда деп айтат:\n«Кетирип туруп айласын,\nКырайын жандын далайын.\nУшул келген бурутка\nБир кызыкты салайын!\nАжыратып аттардан\nАлсыратып алайын!».\nДеп, ошентип, Мурадыл,\nЖай ташты көлгө урду дейт,\nЖай дубасын күбүрөп\nЖайлап карап турду, дейт."
  },
  {
    "id": "552",
    "text": "Деп, ошентип, Мурадыл,\nЖай ташты көлгө урду дейт,\nЖай дубасын күбүрөп\nЖайлап карап турду, дейт.\nКара сууну уютуп,\nКайра колун сунду, дейт.\nТурунанын тунук көл\nОго бетер тунду дейт.\nЖайлап карап турганча,\nАйтып оозун жыйганча\nТурунанын тунук көл,\nБууракан шамал урду, дейт.\nКөгөрүп булут көрүнүп,\nКөнөктөн куйган эмедей,\nКөгүлтүр жамгыр төгүлүп,\nАнын арка жагынан\nКапкара болуп көрүнүп,\nКалпактай болгон аппак кар\nКадимкидей төгүлүп,\nАнын арка жагынан\nОргуган булут көрүндү,\nБөксө менен зуулдап,\nКөк кашка мөндүр төгүлдү.\nКөгөрүп турчу асманың\nБузулгандай көрүндү.\nКаркайган тоолор чыдабай,\nЖышылгандай көрүндү.\nКарагай, токой качырап,\nЖыгылгандай көрүндү.\nКайып менен канаттуу\nКырылгандай көрүндү.\nКең дүйнөсү тар болуп,\nКеңдикке пенде зар болуп,\nЖердин бети мелтиреп,\nБел кырчоодон кар болуп,\n\fТөр талааны муз каптап,\nЖайлап турган кезинде,\nКермеге суутуп байлаган,\nОн төрт буудан чыдабай,"
  },
  {
    "id": "553",
    "text": "Төр талааны муз каптап,\nЖайлап турган кезинде,\nКермеге суутуп байлаган,\nОн төрт буудан чыдабай,\nАраң турган кезинде,\nКанчоро менен Күлчоро\nКөкчолок менен Буурулду\nҮңкүргө кийрип байлады.\nАндан башка аттарды\nАймалап жерди тепсин деп,\nАгытып баарын айдады.\nАңдып турган Мурадыл\n«Мына кудай берди» деп,\nАттардын баарын айдады.\nБаскан изин жоруптап,\nКүбүрөп кайта жайлады.\nБорошосу бургулап,\nАдамдын башын көтөртпөй.\nАркы-терки ургулап,\nТуурадан булут дүркүрөп,\nУлуу тоонун башынан\nКара шамал күркүрөп,\nАдам менен айбандар\nАйлана албай аркага\nАязына зиркиреп,\nЭшикке чыкпай зарыгып,\nЭшикке чыккан адамдын\nЭки көзү карыгып,\nЖакасы жалтыр муз болуп,\nТоолорго толук кыш болуп.\nОрундун баары сыз болуп,\nОйдон кеткис иш болуп,\nМурадыл катуу кармады,\nАлты күндүк жер бети\nАябастан кардады.\nКырымдын уулу Мурадыл\n«Эми жумуш бүттү» деп,\nЖай ташын суудан алганда,\nЖаадыра турган дубасын\nЖандырып туруп калганда,"
  },
  {
    "id": "554",
    "text": "«Эми жумуш бүттү» деп,\nЖай ташын суудан алганда,\nЖаадыра турган дубасын\nЖандырып туруп калганда,\nКүн ачылды жаркырап,\nЧымындар учту зыркырап.\nЧымчыктар учту чуркурап.\nКөкөлөп көккө жөнөдү\nКөгүлтүр буулар буркурап...\nҮңкүрдөн чыгып кан Бакай.'\n«Түшүмбү чиркин, өңүмбү,\nӨңүм болсо өрт болду,\nКөкүрөккө дарт болду.\nКөрүппүз, балдар, көрүмдү,\n\fКокуй, Манас. өлбөй кал!\nКордукту, Бакай, көрбөй кал!\nКарыбай куу жан калсачы,\nКарыса кудай алсачы!\nКыйыным Манас барында\nКыйналбай Бакай өлсөчү!\nКыраандардан айрылбай,\nКыямат жүзүн көрсөчү!\nАлты ай минип жол тартса,\nАт арыбас болсочу,\nА дүйнөгө кеткенче,\nЭр карыбас болсочу!\nКыяматтын тар жолун,\nЭчак көрбөй не болдум,\nКыйыным Манас барында,\nОшондо өлбөй не болдум!\nСакалымдын агы экен,\nБалдар албай тилимди\nСапар кетер чак экен!\nКыйыным көк жал барында,\nСапарды Бакай билчү эле,\nҮч бала эмес, курган жан\nСан колду баштап жүрчү эле!\nКабыланым барында"
  },
  {
    "id": "555",
    "text": "Сапарды Бакай билчү эле,\nҮч бала эмес, курган жан\nСан колду баштап жүрчү эле!\nКабыланым барында\nТилимди Манас алчу эле.\nКырк чоронун баарысы\nКыйкырыгым укканда,\nКыйрап жатып калчу эле.\nТулпар элем, жол басып\nАрып калган экемин.\nТуйгунумдан айрылып.\nТирүү десе, санда жок,\nӨлүү десе, жерде жок,\nКарып калган экемин!\nКабыландын барында,\nКайратым ашык чагында,\nМына өлбөй не болдум!\nТолук күчтүн барында,\nТоодоюм аман чагында.\nМында өлбөй не болдум!\nКатылганга калайман\nСалып турган чагымда,\nКасташканды каржалтып,\nАлып турган чагымда,\nАнда өлбөй не болдум!\nТуйгунум Манас өлбөй кал,\nУзун жашап кан Бакай,\nУбайым тартып калбай кал!\nБул өңдөнгөн кордукту\nПендесине бербей кал!\n\fТүгөңгүр албай тилимди,\nТүгөткөн экен күнүмдү.\nТөрө Манас көк жалдын\nӨлгөнү бүгүн билинди.\nАртыкбаш болуп калыпмын,\nБалдарым албай тилимди!\nЭки атка төртөө учкашып,\nКалмакка кантип барамын.\nБелимди кантип бууймун,"
  },
  {
    "id": "556",
    "text": "Балдарым албай тилимди!\nЭки атка төртөө учкашып,\nКалмакка кантип барамын.\nБелимди кантип бууймун,\nБеренсиген калчадан\nКунумду кантип кууймун!\nМанжуу менен кыргыздын\nАрасы жакын жол эмес,\nАлбай коюп тилимди,\nАрстандай болгон чунактар,\nЖөө калышым оң эмес!\nЖети айчылык алыс жол,\nЖеткенге оңой жол эмес!\nЖетимдер укпай сөзүмдү,\nБул кылганың оң эмес!\nМаңдай жагың Бакбурчун,\nБастырып чалгын чаларда.\nКыргын салып Коңурга\nКыраандар өчүн аларда,\nКанатымдан кайрылдым,\nКара кылып отурган\nБуудандардан айрылдым.\nЧалгынды кантип чалабыз,\nКүлүктөрдөн айрылып,\nКоңурга кантип барабыз!\nКоңурбай эмес, Мурадыл\nСанатта жок иш кылды,\nАк жайдын ысык чилдесин\nАк кар, көк муз кыш кылды.\nАттын баарын Мурадыл\nАлып кеткен турбайбы,\nКаран күндү биз үчүн,\nСалып кеткен турбайбы!\nУшунтип калсак жортуулда,\nУбара болбой уйпалап,\nКезиккен душман тунбайбы!».\nКайгысын көрүп Бакайдын,\nТүгөнгөн сайын түтөгөн,"
  },
  {
    "id": "557",
    "text": "Убара болбой уйпалап,\nКезиккен душман тунбайбы!».\nКайгысын көрүп Бакайдын,\nТүгөнгөн сайын түтөгөн,\nӨлгөн сайын өрчүгөн\nСеметей туруп кеп айтат:\n«Айланайын абаке!\nМуңайбачы, — деп айтат, —\n«Аттарды душман алды деп.\nАйлыма кантип барамын,\n\fӨлбөй тирүү бар болсом,\nКаканды жалгыз чабамын,\nАр тулпарга миң тулпар\nСабап туруп аламын.\nЖаткан жерден чыгарбай,\nМурадылдай ууруну\nКамап туруп аламын!\nКечирип кой күнөсүн,\nТентегиң эки баланын?!\nКырымдын уулу жайчы кул\nАттарды алган турбайбы.\n«Атымды алып кетти» деп,\nЧегинсем кудай урбайбы!\nБүгүн алса тулпарды\nЭртең эле Мурадыл\nАлдыма кулдук кылбайбы!\nАндан көрө, абаке,\nОорукта кала бергиле!\nАман болсом, бул жерден\nБир айда мени көргүлө!\nБир айда мында келбесем,\nАрка жакка кайрылып,\nАркарын атып жеп кеткин,\n«Атадан калган бир жалгыз\nАтпайдын кегин алам деп,\nАрманда өлдү» деп кеткин!\nЖе болбосо, абаке.\nБир айда эсеп келемин,\nПил минишкен дөөлөрдүн"
  },
  {
    "id": "558",
    "text": "Арманда өлдү» деп кеткин!\nЖе болбосо, абаке.\nБир айда эсеп келемин,\nПил минишкен дөөлөрдүн\nСазайын колго беремин.\nКасабадай Коңурдун,\nКан абаке, өзүнө\nБашын кесип беремин!».\nСеметей минтип калганда,\nКүлчоро менен Канчоро\n«Бизди кудай алсын» деп,\nБуркурап турду арманда.\nАнда Бакай деп айтат:\n«Кой, Семетей! — деп айтат, —\nЖолдун сырын билбейсиң,\nТөтө жол менен жүрбөйсүң,\nКол куржунун байланып,\nКошо өзүм жүрөмүн.\nЧалгынды өзүм чаламын,\nЖаныңда бирге барамын.\nКайда болсо мен Бакай,\nӨзүңдөн кантип каламын,\nЧоролор калсын оорукта,\nКор болбоспуз соолукта!\n\f«Жалгыз барам» деп айтып,\nЖайдарым балам, оолукпа!».\nТак ушундай кеп кылып,\nБардыгын сөзгө эп кылып,\nКеле турган күндө күн\nЖыйырма беш күнгө чек кылып,\nЭки чолпон — чорону .\nБекингин деп бек кылып,\nКайран Бакай каркылдап,\nСеметейге жол баштап,\nЖүрүп калды шаркылдап...\nҮч күн, үч түн жүргөндө,\nПайгамбар Бакай кеп айтат,\nКагылайын Семетей."
  },
  {
    "id": "559",
    "text": "Жүрүп калды шаркылдап...\nҮч күн, үч түн жүргөндө,\nПайгамбар Бакай кеп айтат,\nКагылайын Семетей.\nУкмушту тыңша деп айтат:\n«Коңурбайга жеткенче,\nКароолчусу канча бар!\nТемир капка шаарында\nТеңирсиген калча бар.\nТикирейип күзөттө\nКырк кулач кызыл түлкү бар,\nКармасак сонун күлкү бар.\nЭбин тапсак түлкүнүн,\nТүгөнбөгөн мүлкү бар.\nТүлкүсүн сырттан кайтарып,\nАт уурдап белди кайтарган\nМурадылдай шери бар.\nЧек арага чеп кылып,\nТилсим койгон жери бар.\nЧоң кароолчу Аккулжа\nМарчалай турган төрү бар.\nКүнүнө токсон кубулган\nКуу өрдөк жаткан көлү бар.\nМунун баарын көндүргөн\nКоңурбайдын кеби бар!\nЭми акмалап ары баралык,\nКайыптан укмуш жаралган\nКулжасын атып алалык.\nКөрүнүп калса Куу түлкү,\nУзунунан салалык.\nКоңурга кабар жеткирбей.\nКоопсуз кылып салалык».\nДеп, ошентип, какылдап,\nКүмүштөй сакал жаркылдап,\nОй түбүнө тунушуп,\nОйлонушуп турушуп,\nКумайыкты жетелеп,\nКуу түлкүнү төтөлөп,\nБара жатып кан Бакай:"
  },
  {
    "id": "560",
    "text": "Ой түбүнө тунушуп,\nОйлонушуп турушуп,\nКумайыкты жетелеп,\nКуу түлкүнү төтөлөп,\nБара жатып кан Бакай:\n«Манастан калган Кумайык\n\fКөк жорудан туулган,\nЖойлогон жери чиркиндин\nЖоболоңдуу чуулган.\nБул Кумайык эзелден\nКөргөнүн албай калчу эмес,\nКөрүнүп калган бөрүнүн\nБири да аман барчу эмес.\nКүнүнө жүздөн салсаң да,\nБир калыптан танчу эмес.\nКарылыгы болбосо,\nБул Кумайык жарыктык\nУят кылып салчу эмес.\nАтаңдан калган мен Бакай\nКулжадай болуп карыды,\nКуюндай болгон Кумайык\nКурушуп байкуш арыды.\nКырк кулач кызыл түлкүнү\nКыңырылбай алабы?\nЖе болбосо карылык,\nУят кылып салабы?\nКелтеңди, балам, ала көр!\nЖазып калса Кумайык,\nТүлкүнү жайлап сала көр!\nАман кетсе Куутүлкү,\nИш бузулуп калат го,\nЖаяңдай болгон Коңурга\nЖанталашып барат го?\nКан жыттанган Коңурбай\nКүтүнүп калың кол менен\nБир балааны салат го!\nБул будур-будур көрүнгөн\nТүлкүнүн турчуу жери ошол.\nКыңырактай кызыл бел —\nКароолго чыкчуу бели ошол."
  },
  {
    "id": "561",
    "text": "Түлкүнүн турчуу жери ошол.\nКыңырактай кызыл бел —\nКароолго чыкчуу бели ошол.\nЭртерээк белди алалык,\nКуутүлкү уктап жатканда,\nҮстүнөн чыгып чочутуп,\nБир кызыкка каналык».\nДеп, ошентип, кан Бакай\nАдыр менен аргытып,\nШер Семеңди ээрчитип,\nБелге чыгып каргытып,\nАлтын жаак айбалта\nКармай калып имерди,\nКаңгыраган доолбас\nОртого тартып жиберди.\nБоз ала борчук урчуктан,\nБозкоргулча тумшуктан,\nКара кырдын сеңирден,\nКайкалап турчу жеринен\n\fКырк кулач түлкү кылт койду,\nАркасынан Кумайык\nКөрө салып жылт койду.\nКөзгө илешпей куу түлкү\nЖөнөп калды закымдап.\nАркасынан Кумайык\nКетип барат жакындап.\nБеш адырды басканда,\nБезилдеген Кумайык,\nЖетип калды такымдап.\nБакай менен Семетей\nКубангандан бакырып,\nКарган Бакай абакең\nМанастап ураан чакырып,\nЭңкейишке келгенде\nКуюндай болгон түлкүнүн\nЭки буту сайылат,\nӨр таянса Кумайык,\nУчкан куштай теминип,\nБүткөн бою жайылат.\nКупшуңдаган Куутүлкү"
  },
  {
    "id": "562",
    "text": "Эки буту сайылат,\nӨр таянса Кумайык,\nУчкан куштай теминип,\nБүткөн бою жайылат.\nКупшуңдаган Куутүлкү\nЖети-Булак, Жерге-Тал,\nОшого карай шашты эми.\nЖетик экен Куутүлкү,\nЖети айлана качты эми.\nКумайык жүрөт артында,\nЖыгылсам деп тамактап\nТүлкү жүрөт кылт берип,\nКутуларын сабактап.\nТүлкүнү көрүп кан Бакай\n«Кутулуп, кокус кетет! — деп,\nТүбүмө түгөл жетет» деп,\nКаарданып бакырып,\nКөк жалдап ураан чакырып,\nОлбуй-солбуй камчы уруп,\nОй-тоону бузуп жапырып,\n«Айдак! Айдак! Айдак!» деп,\nКуутүлкүнү шаштырып.\nДөңкөң-дөңкөң желдирип,\nБаскан жерин уратып,\nСаяттаган түлкүнү\nТоңшутуп ташын кулатып,\n«Кудай бардыр, Кумайык,\nКырс болуп, эркин чуркабай,\nСени кудай урдубу?!\nКылыктуу табың биле албай,\nЖе мени кудай урдубу?!\nТөрөм көк жал өлгөндө,\nТөө кайтарган мен элем,\nКабыргаң катып кыйшайып,\n\fУлуп калган сен элең!\nКөзүмдүн жашын көрбөсөң,\nТүлкүнү тиштеп бербесең,\nТокмоктоп башың жарамын,"
  },
  {
    "id": "563",
    "text": "Улуп калган сен элең!\nКөзүмдүн жашын көрбөсөң,\nТүлкүнү тиштеп бербесең,\nТокмоктоп башың жарамын,\nТирүү калбай мен Бакай,\nӨзүмдү курман чаламын!».\nДеп, ошентип, эр Бакай\nКайгырып жашын төккөндө,\nКутулчудай куу түлкү,\nКапка ташка жеткенде,\nАркасынан Кумайык\nАдашкансып кеткенде,\nЗоодон карай зымырап,\nТүлкү тарта бергенде,\nКапталынан Кумайык\nКайып чыгып келгенде\n(Кубандыбы, күйдүбү),\nБакайдын жашы төгүлдү.\nАна-мына дегиче,\nАчып көздү жумганча,\nЖарык ташка Куутүлкү\nКире качар кезинде,\nАлты аркан бою асканы\nАттап койду Кумайык,\nЫрсаңдаган түлкүнү\nТаптап койду Кумайык.\nБелин бүктөп башына\nКаптап койду Кумайык.\nМуну көрүп Семетей,\nАй тийгендей жарк этип\nКубангандан эр Бакай\nБаарчын өңдүү шаңк этип:\n«Айланайын Семетей,\nИш оңолот көрүндү,\nКубангандан көзүмдөн,\nКөөлгүп жашым төгүлдү.\nБилбегенге бу түлкү —\nТебетейлик териси,\nБилгендерге бул түлкү —\nЖоонун колго келиши.\nКагылайын Семетей,"
  },
  {
    "id": "564",
    "text": "Тебетейлик териси,\nБилгендерге бул түлкү —\nЖоонун колго келиши.\nКагылайын Семетей,\nЭми ач кайкаңдан өтөлүк,\nКыйма ташка жетелик,\nЧыгырык мүйүз Аккулжа\nЖаткан чыгар калжайып,\nЧоң кароолчу Аккулжа\nКолго түшсө дардайып,\nКудайдын дагы бергени,\nКалбайбыз, балам, сартайып».\n\fДеп, ошентип, карыя —\nКөп жашаган олуя,\nАк сакалын коюндап,\nАргымагын моюндап,\nЧыгып келип кыраңга,\nСерепчилеп оң колун,\nСекинин алып болжолун,\nАбайлап карап кузгун көз,\nАдырдын алып болжолун:\n«О, кагылайын кулунум,\nЖалпайган жашыл арчада,\nЖарылып түшкөн марчада,\nКылайып бүлбүл көрүнөт,\nКулжанын таңы болбосун?!\nБерчи, балам, дүрбүнү,\nКелтирип туруп көрөйүн,\nАккулжа болсо мен өзүм\nАкмалап барып өңөйүн!».\nДеп, ошентип, дүрбүнү\nАла коюп караса,\nЖаткан экен Аккулжа\nКара ташка жанаша.\nЖолду карап тикчийип,\nЖонун тозуп бүкчүйүп,\nАр куурайдын түптөрүн,\nАңдып карайт чикчийип.\nАл-аңгыча болбоду,\nДарынын жытын алдыбы,"
  },
  {
    "id": "565",
    "text": "Ар куурайдын түптөрүн,\nАңдып карайт чикчийип.\nАл-аңгыча болбоду,\nДарынын жытын алдыбы,\nЫргып турду калжайып,\nЭки жагын элеңдеп.\nТуура тартып дардайып,\nКөрө коюп Семетей,\nБалык кулак оттукту\nКыра тартып жиберди.\nМилтесине куу күйүп.\nАккелтесин имерди.\nАнда Бакай кеп айтат:\n«Токто, балам Семетей,\nКулжанын сырын билбейсиң,\nМен атайын» деп айтат.\nӨкүм өскөн Семетей,\nӨрткө кеткен эмедей:\n«Сакалың куудай болгончо,\nТишиң буудай болгончо,\nАр качандан бир качан\nЖолума туура турасың,\nЖолума кесир кыласың,\nМайда-чайда жумушка\nМоминтип колду сунасың.\nКызартпай эки көзүңдү,\n\f«Эриктиң, балам, кулжаны\nАт десең боло өзүмдү!\nАрмансыз мээлеп атамын,\nУкпаймын, аба, сөзүңдү!».\nДеп, ошентип, Семетей\nӨпкөнүн туура тушу деп,\nӨлчөмдүү жериң ушу деп,\nБасып турган кулжаны\nАтып туруп калды эми.\nАтканда түтүн булады,\nАман-эсен Аккулжа\nАрышын керип чурады.\nКароолдо турган Аккулжа\nКелген экен этине,\nТиер эмес туягы,"
  },
  {
    "id": "566",
    "text": "Аман-эсен Аккулжа\nАрышын керип чурады.\nКароолдо турган Аккулжа\nКелген экен этине,\nТиер эмес туягы,\nКара жердин бетине,\nАчуусунан кан Бакай\nАйкырыкты салды эми.\nСеметейдин колунан\nКелтени жулуп алды эми.\nКолдураган кош окту\nКатарлата салды эми.\nАл-аңгыча Аккулжа\nАл адырды аттады.\nАраң гана кылактайт\nАккулжанын ак таңы.\n«Айланайын Аккелте,\nАта албасам, мага шерт!\nАжалдай болгон Кулжага\nТийбей калсаң, сага шерт».\nДеп, ошентип, карт Бакай\nОкчо кармап мелтиреп,\nКарошго араң келтирет,\nКарып калган кайран көз\nЖаш куюлат мөлтүрөп.\nАй нурундай Аккулжа\nАлтынчы белди ашканда,\nЖетинчи белди басканда,\nКөк түтүнүн булатып,\nАккелте үнү заңк этти,\nАрбаңдаган Аккулжа\nАйланып барып жалп этти.\nКубанып Бакай кеп айтат,\nКеп айтканда деп айтат:\n«Эми, балам, кулак сал,\nЭмне десем, тилимди ал?!\nКүндүк гана жол калды.\nӨрдөк-Көлгө барабыз,\nАман болсо, Акшумкар\nКуу өрдөктү куткарбайт;\n\fАны кармап алабыз."
  },
  {
    "id": "567",
    "text": "Өрдөк-Көлгө барабыз,\nАман болсо, Акшумкар\nКуу өрдөктү куткарбайт;\n\fАны кармап алабыз.\nАны кармап алган соң,\nКесир болуп кетпесин,\nКалмакка коога салабыз.\nКүмүш куйрук, жез канат,\nЖибек тыбыт өрдөк бар,\nЧагылгандай учса да,\nТабына келип калганда,\nКуткара койбос Акшумкар.\nАржагында сазы бар,\nЖайылган койдой ташы бар,\nТумандай болот учканда,\nӨрдөгү менен казы бар.\nКагылайын Семетей,\nОшого бачым жетели!\nЖелкилдеп турган жекени,\nЖекени менен балыры —\nКууөрдөктүн мекени.\nЖаралганда ошол көл\nОшол бүткөн эмедей,\nИлбесини көлдөрдүн\nКошо бүткөн эмедей,\nЖүргүн балам, жүргүн» деп,\nКөргөн жолун баштады...\nЭчен белес тоолорду\nАркасына таштады.\nБир күн, бир түн өткөндө,\nБоз кайкыга жеткенде\n«Эми балам келдик, — деп, —\nЭмки жумуш мендик, — деп, —\nКеле балам шумкарды,\nЧенин мыктап алайын,\nЧебердеп өзүм салайын,\nЖанылыш кетсе Кууөрдөк,\nЖазгырып кетчү далайын», —\nДеп, ошентип, калганда,"
  },
  {
    "id": "568",
    "text": "Чебердеп өзүм салайын,\nЖанылыш кетсе Кууөрдөк,\nЖазгырып кетчү далайын», —\nДеп, ошентип, калганда,\nСеметей буга көнбөстөн,\nУкмаксан болуп бербестен,\nКыя тартып бастырып,\nКыйкырык менен шаштырып,\nАрбактарын чыкырып,\nАкшумкардын башынан\nТомогосун шыпырып,\nАккелтени тарс коюп,\nДобулбасын карс коюп,\nКарап турган кезинде,\nКөтөрүлүп көп өрдөк,\nУчуп жатты бөлүнүп,\nАңдып турду Кууөрдөк\nЖекенден башы көрүнүп.\n\fАнык жоону көргөн соң.\nСүңгүп барып токтолуп,\nНаспай атым жок болуп,\nБут атым кетип октолуп,\nМерчеми келип калганда,\nКереметтүү Кууөрдөк\nКөкөлөп учту ок болуп.\nАк жолборстой жүрөктүү,\nАдамдан башка билектүү,\nКапаланса, кар жааган,\nКаарданса, кан жааган,\nКабагын ачып күлгөндө,\nАсмандан жайнап шам жанган\nКан Манастын баласы\nБура тартып тулпарды,\nБат жетсин деп күч менен.\nШилтеп калды шумкарды.\nКанатын кенен жаза албай\nЧалгынын эркин жая албай,\nАкшумкар жерге урулду.\nКүүлөнүп тийген шумкардын"
  },
  {
    "id": "569",
    "text": "Канатын кенен жаза албай\nЧалгынын эркин жая албай,\nАкшумкар жерге урулду.\nКүүлөнүп тийген шумкардын\nБуркурап жүнү жулунду,\nКанаттары дирилдеп,\nЧеңгелдери бириндеп,\nКаршы-терши сунулду,\nКарагаттай эки көз\nКаалгып барып жумулду.\nЖез канаттуу Кууөрдөк,\nЖеткирбес болуп кубулду.\nМуну көрүп карт Бакай,\n«Оңбогон чунак, оңбодуң,\nМен салам десем, болбодуң!\nШум Кууөрдөк Коңурга\nШукшурулуп барат го,\nБейпайды бизге салат го!\nСеметей менен бул Бакай,\nБейитсиз өлүп калат го.\nКабар айтып камынтып,\nЖан казандай кош башты\nЖаңжуңдар кесип салат го!\nАйланайын Акшумкар,\nУшунтип өлчү сен белең,\nКерегиме жаратпай,\nКейишке калчу мен белем?».\nАл-аңгыча Акшумкар\nКалтырап кайта тирилди,\nУлам-улам силкинип,\nЭс алганы билинди.\nСендиректеп козголуп,\nЭки жагын карады,\n\fЭми ойгонгон эмедей,\nЭкиленип таранды.\n«Айланайын Акшумкар,\nТүшүрө көрбө караңды.\nБилбей калдың жарыктык\nБелгисиз кеткен арамды!»."
  },
  {
    "id": "570",
    "text": "«Айланайын Акшумкар,\nТүшүрө көрбө караңды.\nБилбей калдың жарыктык\nБелгисиз кеткен арамды!».\nУшунтип, Бакай айтканча,\nСергип калды Акшумкар,\nКууөрдөктү көргөнсүп,\nЭргип калды Акшумкар.\nКүмүштөй болгон канаты\nКүч менен Шумкар сабатты,\nТемирдей болгон чалгыны\nТеминип өргө баратты.\nКөкөлөп чыгып Акшумкар,\nКошулуп сызып алды эми,\nУчкан жаа болуп калды эми.\nАчууланган Акшумкар\nКуушурулуп шуулдап,\nДобул жүргөн эмедей,\nТоо-токойлор дуулдап,\nКалкандай болгон канаты\nИрмелгени билинбей,\nАк булуттун үстүнөн\nАлда кайда дирилдейт.\nКакандардын Кууөрдөк\nКанатты кайрып таштаптыр,\nКапкасы темир ордого\nАзыр эле Кууөрдөк\nКирип кете жаздаптыр.\nЖетер-жетпес Акшумкар\nКаарданып калыптыр,\nШакылдап үндү салыптыр.\nШашканынан Кууөрдөк\nКайсалактап калыптыр.\nЧамгарактап, чарк этип,\nЭми түшө берерде,\nКагылайын Акшумкар\nКайра серпип алыптыр.\nКанатын сүйрөп Кууөрдөк,\nБаркылдап үндү салды эми;\nТемир текөөр Акшумкар"
  },
  {
    "id": "571",
    "text": "Кайра серпип алыптыр.\nКанатын сүйрөп Кууөрдөк,\nБаркылдап үндү салды эми;\nТемир текөөр Акшумкар\nАлкымдан мыкчып алды эми.\nАла канат чиркиндин\nБашынан мыкчып салды эми.\nКөтөрүп алып өрдөктү,\nКөкөлөп чыкты күркүрөп,\nКөрүп турган жандыктын\nБүткөн бою дүркүрөп.\n\fЭңиштеп учуп калганда,\nСалмоор таштай диркиреп,\nОшол кезде кан Бакай,\nЭмне болуп чыгат деп,\nКөзүнөн жашын көлдөтүп,\nОтурганда киркиреп,\nОшол кезде Акшумкар\nКуу канаттуу өрдөктү\nКөтөрүп келип конду, дейт.\nСеметей менен Бакайдын\nДүйнөсү түгөл болду, дейт.\n«Эми кудай берди, — деп, —\nЭсирген душман келди, — деп,\nАйланайын Акшумкар,\nАрам жоону жеңди» деп,\nБакай менен Семетей\nЖоосун жеңген эмедей,\nКөңүлдөрү толду, дейт.\n«Эс алалы эми» деп,\nӨрүү болуп бой керип,\nОшол жерге конду, дейт.\nДалай эрди арыткан,\nДалай элди жарыткан,\nКөптү билген эр Бакай\nУккан экен укмуштан\n«Жез канаттуу өрдөктүн\nЭтин жеген өлбөйт» деп,\n«Ушул дүйнө бүткөнчө"
  },
  {
    "id": "572",
    "text": "Уккан экен укмуштан\n«Жез канаттуу өрдөктүн\nЭтин жеген өлбөйт» деп,\n«Ушул дүйнө бүткөнчө\nАркы жайды көрбөйт» деп.\nАны сүйлөп жайкалып,\nКасиети байкалып,\nАкшумкарга чокутту,\nАрдагым деп чайкалып.\nТазалап алып өрдөгүн,\nӨпкөсү менен бөйрөгүн\nКумайыкка жегизди.\nОорукта калган экөөнө\nЭки кесип эт койду.\n«Эки кесим этинен\nКаныкей менен Айчүрөк\nТатып калсын» деп койду.\nСеметей менен эр Бакай\nКаркылдашып күлүшүп,\nКалган этти жеп койду.,.\nМуну мындай таштайлык,\nСеметейди Карагул\nАлдаганын баштайлык.\n\fСЕМЕТЕЙДИН КАРАГУЛГА АЛДАТКАНЫ\nЖараксыз жалгыз бастырып,\n«Жол күзөтүп кайтам, — деп,\nБолгонду. аба, айтам, — деп, —\nЖарагы жок салт кетти\nЖолуга койбос шайтан, — деп,\nКоңурга быйыл жолугуп,\nКапшыра сайып өтсөм, — деп, —\nАсылдар кунун бүтүрүп,\nАрмансыз болуп кетсем, — деп, —\nЭлимдин кегин бүтүрүп,\nТилегиме жетсем» деп,\nСамап турган кезинде,\nЧоң Теректин жанынан\nКарап турган кезинде,\nКүн кызарып ийнине"
  },
  {
    "id": "573",
    "text": "Самап турган кезинде,\nЧоң Теректин жанынан\nКарап турган кезинде,\nКүн кызарып ийнине\nБата турган кезинде,\nКан Коңурбай чоң калча\nКөп жылкысын аралап,\nКелип калды кечинде.\nСурнайын катуу тарттырып,\nАсемин башка арттырып,\nДобулдун үнү күңгүрөп,\nЖер көчүрүп күңгүрөп,\nАлтымыш кечил, кырк төрө\nЖандай чуркап алыптыр.\nКоңурбайдын оозунан\nБуркурап чыккан көк түтүн\nЖөө туман болуп калыптыр,\nТүркүн-түркүн сан жылкы\n\fЖерди жайпап калыптыр.\nКыл-Эртиштин боюнда\nЧыйырчыктай кара ала\nЧыпка куйрук сары ала,\nМакмал жүндүү, капкара,\nБашайыдай кара ала,"
  },
  {
    "id": "574",
    "text": "Ар кайсысы ар башка,\nКалдайып жаткан сан жылкы,\nБир жагында Төркашка...\nМуну көрүп кан Коңур,\nЖылкычыга кан болгон,\nАтагы журтка даң болгон,\nКарагулга кеп айтат,\nКеп айтканда деп айтат:\n«Мен жердин баарын чардадым,\nБарбаган жерим жок болду,\nКаргашалуу Семетей\nКара жерде турганда,\nКабыргама ок болду.\nЖоболоңдуу түгөттүн\nАзырынча шеги жок.\nКачан болсо кун үчүн,\nКелбей коёр эби жок.\nКелип калса бул чунак,\nЖекелешип чыгууга\nМенден башка теңи жок.\nЖортуп жүрүп жер кезип,\nКоңурбай да карыды.\nЖелдей учуп дем албай,\nАлгара да арыды.\nМен ордомо кетемин,\nМында туруп нетемин.\nЖылкыны жакшы багыңар,\nЧалгынды мыктап чалыңар.\nКокустан, мага жоо келсе,\nТезирээк кабар салыңар?!\nСөөгү агарсын Алгара,\nКөп минилди жаныбар;\nКөп жылкыга ээрчитпей,\nБөтөнчөлөп багыңар.\nКаргашадан кабар жок,\nАман-эсен калыңар!\nКырдалында Алгара\nКебелбей чуркаар чагы бар\nКунун кууса Семетей.\nКоңурбайдын колунан"
  },
  {
    "id": "575",
    "text": "Кырдалында Алгара\nКебелбей чуркаар чагы бар\nКунун кууса Семетей.\nКоңурбайдын колунан\nАга турган каны бар!\nКун куубаса, жаманды\n\fБаш көтөртпөй басууга\nКоңурбайдын камы бар!\nУшул сөздү, Карагул\nУнутпаңар, баарыңар!».\nДеп, ошентип, Коңурбай\nКарматып алып ат минип,\nАт мингенде бат минип,\nЖан казандай канжасын\nКайта-кайта сүргөнсүп,\nКүндөй болуп күркүрөп,\nАжардана күлгөнсүп,\nАяктай болгон оттук таш\nАры шилтеп алды эми.\nМуштумдай кууну күйгүзүп,\nЧоң канжага салды эми.\nОозунан чыккан көк түтүн\nТумандай болуп калды эми.\n«Карагул, эми кош бол» деп,\nКайра жолго салды эми.\nКүүгүм кире, күн бата,\nЭлдин алды жуп жата\nЖолум үйдөн Семетей\nШыкаалап карап турду эми.\nОшол кезде Карагул\nКош жаздыкты койдуруп,\nТел кулунду сойдуруп,\nЖылкычынын баарына\nКолу-бутун чойдуруп,\nЖаткан эле дардайып,\nКозу кирип жаткыдай,\nКош таноосу барбайып.\nОт жаккан бала ошондо\nҮргүлөп кетип түш көрөт,\nТүшүндө укмуш иш көрөт,"
  },
  {
    "id": "576",
    "text": "Кош таноосу барбайып.\nОт жаккан бала ошондо\nҮргүлөп кетип түш көрөт,\nТүшүндө укмуш иш көрөт,\nКөргөн түшүн такылдап,\nКарагулга өткөрөт:\n«Кызыл буурул ат минип,\nКызыл чийки жаш жигит\nКыраан чалып жүрүптүр,\nКоңурбайдын сур жылкы.\nМинилбеген кур жылкы\nАйдап алып жүрүптүр.\nЖолукканды жолунан\nБайлап алып жүрүптүр,\nКезиккенди күч менен\nЖайлап алып жүрүптүр».\nДеп, ошентип, айтканда,\nКаарын салып Карагул,\nБоконосу болк этип,\nЭт жүрөгү солк этип,\n\fБаланын көргөн түшүнө,\n«Мындан кийин бул түштү\nАйтпагын, — деп, — кишиге»\nКарматып алып баланы,\nТуш-тушунан койгулап,\nКансыратып сабады.\n«Айтчы кайта айтчы!» деп,\nКекеп-мокоп баланы\n«Жалган эмес, чыным» деп,\nБала түшүн какшады.\nЧыдай албай Карагул,\nЧилдей кылып баланын\nБашын жулуп таштады.\nМуну көрүп Семетей\nКылгылыгын баштады,\nДөөгүрсүгөн дөөлөрүн\nЖылас кылып таштады.\nКаарданган Семетей\nАйкырыгын тыйбады,\nТөшүнө минип желгилеп,\nКарагулду кыйнады."
  },
  {
    "id": "577",
    "text": "Каарданган Семетей\nАйкырыгын тыйбады,\nТөшүнө минип желгилеп,\nКарагулду кыйнады.\nАчуусу келген Семетей\nБашына каптап чапанын,\nЖулуп-жулуп таштады\nКарагулдун сакалын...\nКарагул анда зар ыйлап,\nСеметейге кеп айтат,\nКеп айтканда деп айтат:\n«Көргөнүм жалган болбосо,\nИшимди кудай ондосо.\nСеметей болуп жүрбөгүн?\nСеметей болсоң, арман жок,\nАман көрдүм жаныңды,\nИздеген жогум табылды.\nАйланайын жетимим,\nБукардан аман келдиңби?\nКарып кеткен кезидир,\nКан Темирди көрдүңбү?\nМен Манастын эли элем,\nКарагул деген мен элем.\nКабылан Манас барында\nКарагул кимден кем элем?\nМанастын көзү өткөндө,\nСен Букарга тентип кеткенде,\nКөкчөнүн уулу Үмөтөй\nЖылкычы кылды өзүмдү,\nБирдеме десем коркутту,\nАламын деп өтүңдү;\nТең атаны тең кылбай,\nУкпады айткан сөзүмдү.\n\fОшондо келдим калмакка!\nМанастын көзү өткөндө,\nКөп кордук бизге жеткенде\nЧыйырды менен Каныкей\nАла качып өзүңдү,\nТемир канга кеткенде.\nАзыгымды аркалап,"
  },
  {
    "id": "578",
    "text": "Чыйырды менен Каныкей\nАла качып өзүңдү,\nТемир канга кеткенде.\nАзыгымды аркалап,\nКурган жанды калкалап,\nКачып баргам казакка.\nКазактан качып калмакка,\nАйланайын Семетей,\nУчурадым арбакка.\nЖаны курсун темселеп,\nЖан багып жүрөм ушунда!\nЖадырап жаткан элим жок,\nАрбактын калдым тышында.\nКаныкей менен Чыйырды\nКайрылып аман келдиби?\nТаластагы өз элин\nАман-эсен көрдүбү?\nЖер куруткан түгөт чал\nЖелмогуз Жакып өлдүбү?».\nДеп, ошентип, Карагул\nЫйлап турат безилдеп,\n«Айланайын Семетей,\nКуткарып алар кезиң» деп,\nЖалынып мойнун кучактап,\nЖалооруп ыйлап, бышактап,\nСыздап турду Карагул.\n«Жан үчүн калмак болдум» деп,\nБоздоп турду Карагул.\nСеметейдин намысын\nКозгоп турду Карагул.\nСеметей буга ишенип,\n«Уят болуп калдым, — дейт, —\nЖайын укпай абамдын\nСакалын жулуп салдым, — дейт. —\nКылбаган санат көрсөтүп,\nКыл калтырбай жулдум» дейт.\nКарагулдун астына\nСеметей түштү «абам» деп,\n«Ошол кылган айбыма"
  },
  {
    "id": "579",
    "text": "Кыл калтырбай жулдум» дейт.\nКарагулдун астына\nСеметей түштү «абам» деп,\n«Ошол кылган айбыма\nАгамды өзүм багам» деп,\n«Бакайды кошуп абама,\nАга кылып алам» деп,\nТургузуп алып кеп айтат,\nКеп айтканда деп айтат:\n«Алгараны абаке,\nКармап бергин, — деп айтат, —\nЧаалыгып калды Тайбуурул,\n\fАл1араны минейин,\nБуудандыгын билейин.\nБөтөн буудан жылкы, дейт,\nМайданга минип кирейин.\nБетиме келген манжууну\nБээжинге чейин сүрөйүн!»,\nКарагул анда кеп айтат,\nКеп айтканда деп айтат:\n«Кара баскан Алгара\nКызыбаса жүгүрбөс,\nКырк күнчүлүк жол чапса\nКыйналып арып бүгүлбөс,\nАлгараны минип ал,\nАягын азыр көтөрбөйт,\nАныктап сырын билип ал!\nҮч күндөн кийин оштонот.\nАсмандан учуп жүрөт да»\nДеп, ошентип, билдирбей,\nКамчы салса баспаган,\nЖелгенинен жазбаган,\nТаш токум болуп арыган,\nӨзү кашаң карыган,\nКыйды кара атанган\nЧоң каратты мингизди.\nБалакеттүү Карагул\nАңкоо чалыш баатырга\nЧууттугун жүргүздү."
  },
  {
    "id": "580",
    "text": "Чоң каратты мингизди.\nБалакеттүү Карагул\nАңкоо чалыш баатырга\nЧууттугун жүргүздү.\nТайбуурулду агытып,\nКөп жылкыны чубатып,\nЖолго салып жүргүздү.\nБала жолборс Семетей\nАк доолду күрс коюп,\nАккелтени тарс коюп,\nАч кыйкырык жаңырды,\nАч арстандай чамынды,\nАйгайды уккан жылкычы\nАкылынан жаңылды.\nМанас, Манас бакырып,\nМанастап ураан чакырып,\nЖаңыртып доол күңгүрөп.\nТүмөндөп жаткан көп жылкы\nТүп көтөрө дүңгүрөп,\nКулундары кудуңдап,\nКалың жылкы чурулдап,\nДаңкандан чыккан чаңдары\nКөккө карай бурулдап,\nКунандары жарышып,\nКуйругун сыртка салышып,\nАңгилери алышып,\nКөксөө болгон карысы.\n\fЖүрбөй артта калышып,\nАшкан аяр Карагул\nАлгараны алкынтып,\nӨзү минип бастырды,\nЧаң тополоң түшүрүп.\nКөп жылкыны шаштырды.\nКарагул келет кекенип,\nСыртынан белин курчанып,\nУкуругу колунда\nЭтегин кайра кыстарып,\nКышкы кирген буурадай.\nКычыратып тиштерин,\nОйлоп келет ичинде,\nКыла турган иштерин.\nКүтүп турган Бакайга"
  },
  {
    "id": "581",
    "text": "Кычыратып тиштерин,\nОйлоп келет ичинде,\nКыла турган иштерин.\nКүтүп турган Бакайга\nЖетүүгө жакын калганда,\nАлгарасын илерип,\nҮзөңгүгө чиренип.\nОңтоюна келгенде,\nСууга кире бергенде,\nКелтирип туруп Семеңди,\nТөбөгө тартып жиберип:\n«Каканчыга барамын,\nКаныма кабар саламын!\nКарагул далай алдаган\nДалайын сендей баланын».\nДеп, ошентип, Карагул\nКалабаны арбытып,\nКачып калды кайрылбай.\nАлгара менен аргытып...\nСеметей сууга чөмүлүп,\nКөзүнө жаны көрүнүп,\n«Алда кандай болом» деп:\nКөңүлү көпкө бөлүнүп,\nКыл Эртиштин суусуна,\nАдам тургус буусуна,\nКулак тунган Эртиштин\nКүрпүлдөп аккан чуусуна\nАгындыдай думбалап,\nСемеңди алып жөнөдү.\nКанча баатыр болсо да.\nТилсиз жоо ага көнөбү?\nСеметейдин башынан\nСызып-сызып кан кетти,\nКыйдыкара атынан\nАлда качан ал кетти.\nКылчактап жүргөн Тайбуурул\nКөрө коюп туйгунун\nКишенеп келип Семеңе\nТосо берди куйругун.\n\fАчуусунан ээлигип,\nМанастын уулу Семеңдин"
  },
  {
    "id": "582",
    "text": "Кишенеп келип Семеңе\nТосо берди куйругун.\n\fАчуусунан ээлигип,\nМанастын уулу Семеңдин\nЗаманасы куурулду.\nЖарагы жок секирип,\nЖайдак минди Буурулду.\nБуурулду минип чуратып,\nОозунан көбүк буратып,\nӨткөндө белдин оңунан\nАлбарстай болгон Семетей\nКарагулду шаштырып,\nКууп жетип соңунан,\nАлгараны аргытпай,\nКуйругунан бек кармап,\n«Куткарбасмын» деп кармап,\nКуйругун ороп оң колго,\nТоктотмокчу болгондо,\nАлгаранын аягы\nАркардай болуп сунулду,\nЖибектей болгон куйругу\nТүбүнөн бери жулунду.\n«Сакалы жок, куйруксуз,\nБарып кабар бергин» деп.\nКуубастан Семең бурулду.\n«Түк эсиңден чыгарбай,\nМыктап уккун муңумду!\nКөргөнүңдү Коңурга\nТолук баарын айтып кел!\nКөк-Кыядан күтөмүн,\nӨзүң баштап кайтып кел!»\nДеп, ошентип, Семетей\nКүлмүң этип жол жүрүп,\nКөп жылкы менен мол жүрүп.\nШердин уулу шер Семең\nБакайга келген кезиңде,\n«Оорукта жатпай келдик» деп,\nКүлчоро менен Канчоро\nКелип калды кечинде.\nКоңурбайдын көп жылкы"
  },
  {
    "id": "583",
    "text": "«Оорукта жатпай келдик» деп,\nКүлчоро менен Канчоро\nКелип калды кечинде.\nКоңурбайдын көп жылкы\nСеметей тийиТ1 алыптыр,\nЧыйырчыктай кара ала,\nБашайыдай сарала,\nЧыпка куйрук, уя жал\nЖерди таптап калыптыр.\nБайкап көрүп Күлчоро,\nКүлүңдөбөй кеп айтат,\nКеп айтканда деп айтат\n«Атаны кокуй дүнүйө,\nАрбыды мээнет күнүгө!\nКөзүм тойбойт карага\nКөп жылкынын бирине.\n\fБагалчагы бир тутам\nБайтал айдап келиптир,\nТолорсугу бир тутам\nАбакем торпок айдап келиптир».\nДеп, ошентип. Күлчоро\nКайгыланып турганда,\nИштери келип оңунан,\nКырымдын уулу Мурадыл\nУчурап калды жолунан.\n«Мындай кезек келбес, — деп, —\nМинтип кудай бербес» деп.\nКаарданган Семетей\nШумкар тийген тоодактай,\nМурадылды баш кылып,\nКачканына койбостон,\nКара канын чачтырып,\nТайбуурулдун бутуна\nЭчендерин бастырып,\nКубанышып кужулдап,\nБуудандарын табышып,\nКызыкка мыктап канышып.\nӨз аттарын минишип,\nАңгемеге киришип,\nЭртиштин тоосун кыркалап,"
  },
  {
    "id": "584",
    "text": "Кызыкка мыктап канышып.\nӨз аттарын минишип,\nАңгемеге киришип,\nЭртиштин тоосун кыркалап,\nАйдап жылкы сүрүшүп,\nКөк мойнокко келишип,\nКөңүлдөрү эришип,\nТуу байталын союшуп,\nТуурап жатып коюшуп,\nКүлчорону күзөткө\nАттандырып коюшуп,\nКамырабай баатырлар\nБуту-колду чоюшуп,\nЖортуулдагы баатырлар\nӨзөнгө жылкы салды, дейт,\nӨрүү болуп калды, дейт...\nМуну мындай таштайлы,\nКарагулдан баштайлы.\nЖулма болгон Карагул\nАян кылып турбастан,\nАттын башын бурбастан.\nБарып калды чебине,\nКан Коңурбай шерине!\nКарагулга караса,\nСакалы жок мултуюп,\nАлгарага караса,\nКуйругу жок чултуюп\nКабар угуп Коңурбай,\nКапа болуп тултуюп,\nАлоокенин эр Коңур\n\fКалың колго кеп айтат,\nКеп айтканда деп айтат:\n«Эрлердин кунун кубалап.\nСеметей келген турбайбы,\nСеметейге алдырсам,\nУшул турган Коңурду\nКөкө теңир урбайбы!\nКөзүм тирүү турганда,\nКөпөлөктөй жетимдин\nКөрүнөмүн көзүнө.\nБаатырлар, кулак салгыла,\nАйтып турган өзүмө!"
  },
  {
    "id": "585",
    "text": "Көпөлөктөй жетимдин\nКөрүнөмүн көзүнө.\nБаатырлар, кулак салгыла,\nАйтып турган өзүмө!\nКармап турган калың кол\nЖардыгымды тыңдасын!\nБири да моюн бурбасын.\nЭрдемсинген жетимге\nТамашаны салалык.\nТалпактай сабап алалык,\nТайбуурулду баш кылып\nБуруттардын тулпарын\nОлжо кылып калалык.\nЭчен жолу бурутту\nЧаба жүргөн кол ушул,\nБуруттарга бүлүктү\nСала жүргөн кол ушул.\nКансыктатып катынын\nАла жүргөн кол ушул.\nАттандым бурут дартынан,\nКалкылдаган калың кол\nКеле берсин артыман!».\nДеп, ошентип, Коңурбай\nАлгарага алтындан\nСым тартып куйрук салдырып,\nЖанындагы акылман\nЖайсаңдарын алдырып,\n«Айгайлаган чуу менен,\nАлтын ала туу менен,\nАттангыла» деп айтып,\nАчууланып бек айтып\n«Ушул жолдун тоомунан\nЧыкпагыла!» деп айтып,\nТүпөктүү найза калтылдап,\nКөзүндө таштек жаркылдап,\nСеметейдин артынан\nЖөнөп калды баркылдап.\nМуну мындай таштайлык,\nСеметей, Чүрөк, Коңурдун\nАңгемесин баштайлык."
  },
  {
    "id": "586",
    "text": "Жөнөп калды баркылдап.\nМуну мындай таштайлык,\nСеметей, Чүрөк, Коңурдун\nАңгемесин баштайлык.\n\fСЕМЕТЕЙДИН ЖАРАЛАНЫШЫ. АЙЧҮРӨКТҮН\nОК АТТАГАНЫ\nКаары катуу Коңурбай\nКаалап күттүм келбеди,\nКайратын толук көрсөтүп,\nКармалашып көрбөдү.\nБаатыр болсо өлтүрүп,\nЖе колумдан өлбөдү.\nСара ала калың жылкыдан\nҮмүтүн үзүп калган го?\nКоркутуп айтып Карагул,\nКоңурдун үшүн алган го?\nКамы келбей Коңурбай,\nКамыгып жатып калган го?\nКалдайдын калың жылкысын\nУурдагансып кетпейин,\nТүн жамынып. жашынып,\nТуурдагансып кетпейин.\nБаатырдыгы чын болсо,\nКуубай койбос Коңурбай,\nКүтпөгөнүм жөн болбос,\nЖоругу жок баатырдай,\nТоспой кантип кетейин,\nЭрдик менен алышпай.\nЭлге барып нетейин.\nКек-Кыядан өткөндө,\nКөк-Өзөнгө жеткенде,\nҮч күнү жатып ал жерге,\nӨрүүн болуп алайын.\nӨчөңдөгөн чоң манжуу,\n\fАрманы жок алышсын,\nТулпарларды зыргытып,\nНайзаларды кылгытып,\nЖекелешип калайын».\nДеп, ошентип, Семетей,\nЭлде жүргөн эмедей,"
  },
  {
    "id": "587",
    "text": "Найзаларды кылгытып,\nЖекелешип калайын».\nДеп, ошентип, Семетей,\nЭлде жүргөн эмедей,\nАголпоктун бүчүсүн"
  },
  {
    "id": "588",
    "text": "Чыгарып таштап жиберип,\nНардай болгон Буурулду,\nБура тартып имерип,\nКөп жылкынын четине,\nАлагар көзүн жиберип,\nКүлчорого кеп айтты,\n«Абаң менен алдыга\nКете бергин, — деп айтты, —\nБактыга башы малынып,\nБалбылдаган көңүлдөн\nБайыркы жоктор табылып,\nӨзүнөн өзү күңгүрөп,\nКүңгүрөгөн үнүнөн\nОй-тоонун баары дүңгүрөп,\nКеле жаткан кезинде,\nКечки салкын бешимде,\nАдамдан башка жаралган,\nАлптык менен акылы\nАйжаңжуңга таралган\nКажыбас баатыр Коңурбай\nЖолун тосуп Семеңдин,\nЖелбегей бейкут Семеңе\nЖеткилең көзүн салыптыр.\nСеметейди көргөндө,\nАрман кылып өзүнчө,\nКүңгүрөнүп алыптыр.\n«Манастан калган жетимди\nТомуктай бала деп жүрсөм,\nТоодой баатыр турбайбы.\nТоксон миң адам келсе да,\nТолгоп башын жулбайбы?\nАтасы Манас баатырдан\nАлты эсе мыкты көрүнөт,\nАйбатынан ажалдын\nКөлөкөсү көрүнөт.\nУшундай бала бербеген\nКөкө теңир — буркандар\nМага эле сараң көрүнөт.\nАйкөлдөй болгон Семетей\nМенин уулум болсоңчу,"
  },
  {
    "id": "589",
    "text": "Көкө теңир — буркандар\nМага эле сараң көрүнөт.\nАйкөлдөй болгон Семетей\nМенин уулум болсоңчу,\nАйдап (жүргөн көп жылкы,\n\fАтаганат кор дүйнө,\nМенин кунум болсоңчу!\nКолумдан келсе чунакты\nТирүү кармап калсам, ээ!\nЭлчилигин алсам, ээ!\nБерендерге тең кылып,\nМанжуулардын элине\nБейкут кошуп салсам, ээ!\nУшундан тууган баланы\nУнчукпай туруп Манжууга\nКан көтөрүп алсам, ээ!\nЖалбагай ооз, жар кабак,\nАдамда мындай болобу!\nБаатырды баатыр дебестен,\nКемиткен адам оңобу!\nАаламга топон суу келсе,\nАлсыраган көп элди\nКөтөрүп алчуу кеме го?\nЖазы маңдай, жалын көз,\nКара кылды как жарган,\nКалыс болчу неме го?\nКөбүрүп турган чунакка\nКөңүл айтсам болбойт го!\nКөрүнүп койсом көзүнө,\nКөз ачканча сомдойт го!\nАйткандан кайтпас неме экен\nКөнөктөй болгон башымы\nКөөдөнүмдөн толгойт го!».\nДеп, ошентип, эр Коңур\nАла тоодой жондонуп,\nАч жолборстой комдонуп,\nОчогорго от коюп,\nОлпоксуз ачык төшүнө"
  },
  {
    "id": "590",
    "text": "Ала тоодой жондонуп,\nАч жолборстой комдонуп,\nОчогорго от коюп,\nОлпоксуз ачык төшүнө\n«Өлчү жердин тушу, — деп, —\nӨлгөнүң, балам, ушу» деп,\nКош дүрмөттү салды эми,\nКоржоюп турган чиркинди\nКолкого тартып калды эми.\nСеметейдин көзүнөн,\nКөк жалын чыгып төгүлдү,\nКөшүлүңкү көөдөндөн\nКош кабырга сөгүлдү.\nКөөдөнүнөн аккан кан\nАгып турду көнөктөп,\nАйкашарга алы жок,\nТайбуурулга өбөктөп,\nЭңгезердей Семеңди\nТайбуурул алып бурулду.\nАркардай болгон шыйрагы\nЖерге тийбей сунулду.\n\fОчогордун дабышы\nОбочо кеткен Күлүскө\nОнтогондой угулду.\n«Коңурбай келип калган го?\nАбамды жайлап салган го!\nКоңурдун канын ичпесем,\nКүлүс атым жалган го!\nЖаны чыгып кеткенче.\nЖан абамды көрөйүн.\nКоңурдун башын албасам,\nАбама курман чалбасам,\nТуубай туна чөгөйүн!\nКүлчоро болуп жүрбөстөн,\nБүгүндөн калбай өлөйүн!».\nДеп, ошентип, Күлчоро,\nСарааланы камчылап,\nАчуусуна чыдабай,\nСалаалап жашы тамчылап.\nКырга чыгып караса,"
  },
  {
    "id": "591",
    "text": "Сарааланы камчылап,\nАчуусуна чыдабай,\nСалаалап жашы тамчылап.\nКырга чыгып караса,\nТайбуурул жолго салыптыр,\nАлгараны камчылап,\nКоңурбай кууп калыптыр.\nБөрү тил найза жалтылдап,\nБуурулга жакын барыптыр.\nКан жыттанган Коңурбай\nМанжуулап ураан салыптыр.\nСеметей солго шылк этсе,\nТайбуурул кошо былк этет.\nСеметей оңго ооганда,\nТайбуурул кошо кылт этет.\nМуну көрүп чоронун\nКөзүнөн жалын шыркырап,\nОозундагы отуз тиш,\nКыжырынан быркырап.\n«Манас! Манас! Манас!» деп,\nОозунан түтүн буркурап,\nТездиги — учкан булдурук,\nТеминип найза сундуруп,\nКүркүрөгөн Күлчоро\nКачырып кирип калды, дейт.\nКан көксөгөн Коңурбай\nКайрылып карап алды, дейт.\nМиң кишилик кайратын\nЧородон көрө салды, дейт.\nАлгарасын зыргытып,\nАтырылган чорого\nКайрылып найза мылгытып,\nБир-биринен жалтанбай\nАттын башын чулгутуп,\nАр кимиси өзүнчө\n\fАламын деп тырышып,\nЭки дөөнүн найзасы\nТийген жерден ыргышып,\nЧамынды болуп бөлүнүп,"
  },
  {
    "id": "592",
    "text": "Аламын деп тырышып,\nЭки дөөнүн найзасы\nТийген жерден ыргышып,\nЧамынды болуп бөлүнүп,\nСыныктары асмандан\nЧырылдап учат көрүнүп.\nНайзаны таштап жиберип,\nАйбалта менен имерип,\nЖакадан алып булкушуп.\nАт үстүндө чидерип,\nКармашып жаткан кезинде,\nАжал карап тургансып,\nКоңурбайдын бетинде:\n«Адам эмес, шер экен,\nКулак уккан баатырдан\nБөтөнчө бүткөн эр экен.\nБаладан өлсөм, кармашып,\nКалмактар кандай дээр экен!»,\nДеп, ойлонуп, Коңурбай\nЧала жара болсо да,\nАлды — кийнин карабай,\nКолунан чыгып жылбышып,\nАлгараны камчылап,\nКачып калды зыркырап.\n«Өлтүрбөй кантип тынам» деп,\nКоңурбайдын артынан\nКүлчоро кууду бургутуп.\nАлгара аяк кергенде,\nЭңиштен чыга бергенде,\nӨрү калган ат менен\nӨксүй шилтеп калды эле.\nКуюндай болгон Алгара\nКулачын кенен салды эле.\nКарылык баскан Көгала\nБут атым алыс калды эле.\nКүйүттүү болгон Күлчоро,\nЭч айласын табалбай,\nӨкүрүктү салды эле.\nЭңкейишке келгенде,\nЭби кеткен Көгала"
  },
  {
    "id": "593",
    "text": "Эч айласын табалбай,\nӨкүрүктү салды эле.\nЭңкейишке келгенде,\nЭби кеткен Көгала\nЭптеп жетип барды эле,\nКүйүп турган Күлчоро\nНайза бою калганда\nАжалынын жеткенин\nКоңурдун көзү чалганда,\nАлгарасын чулгутуп,\nӨргө карай тырышып,\nКуюндай болуп көрүнүп,\nҮч бут атым бөлүнүп,\nЖеткирбесин билген соң,\n\fЧоронун жашы төгүлүп,\n«Кубалай берсем Коңурду\nКөгала кургур жетеби!\nЖетип союп келгиче,\nАбамдын көзү өтөбү?\nАлы кеткен абамды,\nАманында көрөйүн,\nАйланып келип канкорго\nАныктап канын төгөйүн.\nБул 'жорукту кылбасам,\nКүлчоро болбой өлөйүн!».\nДеп, ошентип, Күлчоро,\nБура тартып бургутуп,\nКөгаласын чулгутуп,\nЖетип келсе кайрылып,\nЖаткан экен Семетей\nАкыл-эстен айрылып.\nБакай менен Канчоро,\nЭч айласын таба албай,\nТурган экен кайгырып.\nКара канды картыктап,\nИчине канды жибербей,\nӨксөгөнү турса да,\nКөзүнүн жашын имербей,\nКайран Бакай каркылдап,\nАлек болуп олтурат\nЧыңаган болот темирдей."
  },
  {
    "id": "594",
    "text": "Көзүнүн жашын имербей,\nКайран Бакай каркылдап,\nАлек болуп олтурат\nЧыңаган болот темирдей.\nКүлчоро күйүп кеп айтты,\n«Жарадар кылып Коңурду,\nЖетпей калдым» деп айтты.\nАчуусу келген Күлчоро\nЖин тийгендей жулунуп,\nСеметейге бурулуп,\nЖарасын көрүп кучактап,\n«Жайлаптыр» деп бышактап\nТийген жери арадай,\nОк жаткан жери чарадай,\nКөрүнүп турат жүрөгү,\nСолуп жаткан баладай.\n«Атаганат дүнүйө,\nИчине каны толобу?\nКан ичине толгон соң,\nАбакем адам болобу!?\nАбаке Бакай, макул де!\nБуурулду азыр минейин.\nКачып кеткен Коңурга\nЫлаачындай тиейин.\nАбамдын жаны чыккыча\nЖелмогуздай Коңурду\nСадага кылып иейин!».\n\fАнда Бакай кеп айтат:\n«Секетиң кетсем, — деп айтат, —\nКоркуп качкан баатырды\nКорголотуп нетесиң!\nЭсен болсо бул башың,\nЭртели кеч кез келет\nО, балам, тилегиңе жетесиң!\nСеметей минтип жатканда,\nКантип таштап кетесиң!\nЭр болсо сенден Коңурбай,\nЧыкпас беле жекеге,\nКүчү келсе, балтасын"
  },
  {
    "id": "595",
    "text": "Кантип таштап кетесиң!\nЭр болсо сенден Коңурбай,\nЧыкпас беле жекеге,\nКүчү келсе, балтасын\nШилтебес беле чекеге!\nКоңурбай сенден качканы,\nАрбактар аны басканы.\nКачкан болсо Коңурдун\nТалкаланат таштары!\nСеметейдин жарасы,\nӨлтүрө койчу жара эмес,\nБул жарадан өлгөн жан\nМанастан тууган бала эмес!\nАйланайын Күлчоро,\nАткара турган ишиң бар,\nМинтип жаткан абаңа\nКөрсөтө турган күчүң бар!\nБар сырымды айтайын,\nБатпай турат ичиме,\nОк калыптыр көрдүңбү,\nАралап барып ичине?\nСен аттангын Таласка,\nКөрүнбөй жалгыз кишиге.\nКыргыздын кылган ырымын,\nКылалык да кичине!\nЖакшы киши деди эле,\nМындай иштин акылын\nТапчу киши деди эле.\nАтасы Акун олуя\nУлук киши деди эле.\nАйчүрөк өзү даанышман\nТунук киши деди эле.\nЖазыктуу ишке барбаган\nЖубардай киши деди эле.\nЭркекке көңүл бурбаган\nУмайдай киши деди эле.\nАлып келгин Чүрөктү,\nОк аттатып калалык.\nАттаган огу түшпөсө,\nЧүрөктү мууздап салалык.\nАйла кетсе бычактап,"
  },
  {
    "id": "596",
    "text": "Ок аттатып калалык.\nАттаган огу түшпөсө,\nЧүрөктү мууздап салалык.\nАйла кетсе бычактап,\nТоктогон огун алалык».\n\fДеп, ошентип, бар сөзүн\nКүлчорого билгизип,\nШамал менен жарышкан,\nСуркоёнду мингизип,\nАлтайдын арсак тоосунан\nТаласты көздөй жүргүзүп,\nАлдастап жаткан Семеңди\nЧоң чатырга киргизип,\nОлуя Бакай олтурду,\nАккан канды чорого\nКартык менен соргузуп...\nАлмамбеттин Күлчоро\nАк булуттун астынан,\nКалдайган жердин үстүнөн\nЖерге тийбей кылактап,\nЭтек-жеңи булактап,\nҮч күн, үч түн жол жүрүп,\nЖалбарып өлгөн Манаска,\nЖетип келди түн менен,\nАйчүрөк жаткан Таласка.\nКереметтүү Чүрөккө\nКансыраган Семетей\nТүшүнө нечен кириптир,\nКүлчоро менен Коңурдун\nЧабышканын билиптир.\nКара найза карчылдап,\nСайышканын билиптир,\nАйбалта кезеп имерип,\nЧабышканын билиптир,\nКалкандан кызыл от чыгып\nКармашканын билиптир.\n«Абамдын уулу жаш төрөм\nАлда кандай болот?» деп,\nАкундун кызы Айчүрөк\n«Кандай атка коном?» деп,"
  },
  {
    "id": "597",
    "text": "«Абамдын уулу жаш төрөм\nАлда кандай болот?» деп,\nАкундун кызы Айчүрөк\n«Кандай атка коном?» деп,\n«Келген журттан көчө элек\nКелин атым өчө элек,\nТамашалап төрөмдүн\nЧымчыган көгү кете элек,\nОк жеген бойдон окустан,\nӨлүп кетсе шер төрөм,\nКөнбөскө кантип көнөйүн,\nКара жолтой атыкпай,\nТөрөмдөн мурун өлөйүн!».\nДеп, ошентип, Айчүрөк\nКүйүп турган кезинде,\nКөп жорукту көңүлгө\nТүйүп турган кезинде\nЭшиктен кирип шарт этип,\nАй тийгендей жарк этип,\n\fАйчүрөккө Күлчоро\nАмандык сурап кеп айтат,\n«Арстандай болгон абама\nОк жайылды» деп айтат,\n«Айланайын жеңеке,\nОчогордун чоң огу,\nАбамдан чыкпай токтолду,\nКанча дарман кылсак да,\nТүшүрөр айла жок болду.\nЖашынан жолдон азбаган,\nЖамандык ишке баспаган,\nӨз эринен башкадан\nЭтегин кайрып ачпаган.\nТаза ургаачы аттаса,\nАнан огу түшөт! дейт,\nОк түшкөндө өлүм жок,\nКадимкидей бүтөт, дейт.\nКөптү көргөн эр Бакай\nТазалыкка чыгарды,\nАйчүрөк жеңе өзүңдү"
  },
  {
    "id": "598",
    "text": "Кадимкидей бүтөт, дейт.\nКөптү көргөн эр Бакай\nТазалыкка чыгарды,\nАйчүрөк жеңе өзүңдү\nАбам Бакай жиберди,\nУктуңбу, жеңе, сөзүмдү!».\nКейип, ыйлап Айчүрөк,\nКара көзгө жаш алып,\nКандай заман болот деп,\nКызыл өңү кумсарып,\nТолук кабар уккан соң,\n«Аркамдан өзүң келгин, — деп, —\nТилекти кудай бергин!» деп,\nТаң кашкайып атканда,\nТараза жылдыз батканда,\nКанатын жайып калкылдап,\nКуйругун жайып жаркылдап,\nАсман менен зыпылдап,\nАйчүрөк учту шыпылдап.\nАй канаты жаркылдап,\nАсман менен сызганда\nАйдын жүзү тутулуп,\nКүндүн көзү бузулуп,\nАй жарыгы түн болуп,\nАчылбаган күн болуп,\nКанатынын дуусунан\nТоо-токойлор үн болуп,\nБакайга жетип барганда,\nБакай көрө салганда,\nАртык тууган Айчүрөк\nКулдук кылып калганда,\nБаданасын кийинип,\nСүйүнгөндөн эр Бакай\nЫргып туруп түйүлүп,\n\f«Балам жакшы келди, — дейт,\nУзак жаша, кулунум,\nТилекти кудай берди» дейт.\nБолк-болк этип жүрөгү,\nАкундун артык чүрөгү"
  },
  {
    "id": "599",
    "text": "Узак жаша, кулунум,\nТилекти кудай берди» дейт.\nБолк-болк этип жүрөгү,\nАкундун артык чүрөгү\nАйры өркөчтүү төө айтып,\nАй туяктан бээ айтып,\nАлда канча мал айтып,\nБир кудайга зар айтып,\nПил баштаган нар айтып,\nАябай малды көп айтып.\nАксарбашыл кой айтып,\nБатасын алып Бакайдын,\nАйчүрөк окту аттады.\nАттаса огу түшпөдү,\nЭкинчи Чүрөк аттады,\nАнда да огу түшпөдү.\nКанчоро менен Күлчоро\nЖазалуу кылып Чүрөктү\n«Аттаган огу түшпөйт» деп\nСалганы турат дүмөктү.\nСай сөөгү бүтүн зыркырап,\nЭми Айчүрөк ыйлап буркурап:\n«Айланайын сырттаным,\nИздеп келип шумкарың,\nЧоң-Үргөнчтүн боюнда,\nТөрт-Күлдүн кенен оюнда,\nПеринин кызы Чүрөктү\nШашып өпкөн жерин бар,\nЖалыныңа чыдабай,\nЭрип кеткен жерим бар.\nМындан башка шегим жок,\nШек кылып айтар кебим жок.\nЖалган жерден шум дүйнө,\nЖүзүм кара болбойбу!\nАрам деп ойлоп төрөмдүн\nИчине кайгы толбойбу.\nБактысы жок бейбакты\nТирүүлөй кылбай шерменде,\nЖе кара жер азыр сорбойбу?!"
  },
  {
    "id": "600",
    "text": "Ичине кайгы толбойбу.\nБактысы жок бейбакты\nТирүүлөй кылбай шерменде,\nЖе кара жер азыр сорбойбу?!\nАй-ааламды кыдырып,\nӨзүңдү издеп жүргөндө,\nКөрүнүп калдым ар жерге,\nКөзүгүп калдым көп элге.\nМындан башка өзүмдө\nЭч жазыгым жок эле.\nАк этектен түшпөгөн\nАрманга бүткөн мына бул\nАлда кандай ок эле!!!».\n\fДеп, ошентип, Айчүрөк\nОзоңдоп ыйлап солкулдап,\n«Шерменде болбой өлөм» деп,\nКөөдөндүн баары болкулдап,\nСеметейдин үстүнөн\nАкырын аттап жылжыды,\nАяктай болгон коргошун\nЭр Семеңдин ичинен\nКулаткан таштай ыргыды!\nКытайдын кырма дарысын,\nКырып алган сарысын,\nКайнатма кара дарысын,\nКайнатып алган сарысын\nАла чуркап Күлчоро,\nКырка коюп баарысын,\nБирин ичке себишип,\nБирин сырттан жагышып,\nУлам-улам дарыны\nСеметейге беришип,\nТуу бээлерди сойдуруп,\nКазысын үйүп койдуруп,\nЧөйчөктөн тамак таткызып,\nСеметейди казыга\nУзунунан жаткызып,\nОмкорулуп кыйраган,\nКабырганы коңдуруп,\nКабыландай баатырды"
  },
  {
    "id": "601",
    "text": "Семетейди казыга\nУзунунан жаткызып,\nОмкорулуп кыйраган,\nКабырганы коңдуруп,\nКабыландай баатырды\nКадимкидей болтуруп,\nКөңүлдөрүн жайлашып,\nСансыз жылкы айдашып,\nТекести тепсеп өтүшүп,\nТууган элге жетишип,\nБууган белин чечишип,\nБардык журтка эп келип,\nТоюна тоодой эт берип,\nКөп жылкыдан түтүнгө\nКур койбостон тек коюп,\nУй мүйүздөп олтуруп,\nКарылары нарк кылып,\nСан жетпеген жылкыга\nКалың журтун карк кылып,\nКадырлуу Бакай кашында,\nСары каны башында.\nИт агытып, куш салып,\nКең Таластын сазында\nБейкут жатып калды, дейт,\nМанастын уулу Семетей\nЖыйырма беш жашында.\n\fМуну мындай таштайлык.\nКан Коңурдун Таласка\nЧабуулунан баштайлык."
  },
  {
    "id": "602",
    "text": "КОҢУРБАЙДЫН ТАЛАСКА ЧАБУУЛ САЛГАНЫ\nМанжуулардын Коңурбай\nКазынасын ачтырып,\nКарк алтынын чачтырып,\nКалдайып жаткан тоолорду\nКалдыратып каздырып,\nКоргошунун агызып,\nКалдайган болот темирди\nКаршы-терши чабышып,\nКулак уккан, көз көргөн\nУсталарын жыйдырды,\nНайзага каскак даярдап,\nКалдайган калың токойдун\nКатууларын кыйдырды.\nЖетимиш миң найзаны\nЖеткилең ууга сугартып,\nТилсимдүү жерге койдурду.\nТоксон күн чапса жоюлбас,\nАлбарс кылыч, чоюн баш,\nЖетимиш миңден кылдырып,\n«Бул жагы камсыз болду» деп,\nМуну да койду жыйдырып.\nТоо текесин аттырып,\nМүйүзүн кылдат чаптырып,\nБугунун өөгүн тилдирип,\nЖебеге кере тарттырып,\nЖетимиш миң саадакты\nКерип бүттү кылдырып.\nӨрттөй болгон бурутту\nКоёюн деп тындырып,\nМуну да койду жыйдырып.\n\fМин кулач милте кылдырып,\nОчогор огун куйдуруп,\nКанат коюп, жаа жасап,\nТоодой кылып жыйдырып,\nКекке тууган Коңурбай\nМуну да бүтүп тындырып,\nМуну да коюп жыйдырып,"
  },
  {
    "id": "603",
    "text": "Тоодой кылып жыйдырып,\nКекке тууган Коңурбай\nМуну да бүтүп тындырып,\nМуну да коюп жыйдырып,\nЗаңгилерге кеп айтат:\n«Баарын уккун, — деп айтат, —\nКайратымдын барында,\nКүчүм толук чагымда\nЭчен жолу талкалап,\nБуруттарды айдадым.\nАкырында Манасын\nКан жуткузуп жайладым.\nӨзүңөр көрүп турган иш,\nӨзөккө түштү мүшкүл иш!\nМен Бээжинге киргени\nЖаңжуңду жеке билгемин,\nАлакандай буруттун\nАк үйлүүсү кирбеди.\nМанастын уулу Семетей\nМанжуудан чыккан Коңурдун\nКим экенин билбеди!\nБурут түгүл Чынмачын\n«Кан коңур, өзүң бил!» деди.\nКайсы жоого Коңурбай,\nКүчү келбей, кирдеди?\nКачан болсо Коңурбай,\nКалк бийлеген чоң ушул,\nКасташканын кармаган\nКара болот тор ушул!\nТаанытайын өзүнө,\nКөрсөтөйүн көзүнө,\nУнутканын буруттун\nСалайынчы эсине!\nКелтирейин бурутту\nЧачыла калган кезине!».\nДеп, ошентип, Коңурбай\nАлгараны чулгутуп,\nТуягын жерге мылгытып,\nКанжасын тартып кан Коңур\nТүтүнүн көккө бургутуп,"
  },
  {
    "id": "604",
    "text": "Алгараны чулгутуп,\nТуягын жерге мылгытып,\nКанжасын тартып кан Коңур\nТүтүнүн көккө бургутуп,\nЧоңдору чогуу келишип,\nЖарактарын беришип,\nКылкылдаган туу менен,\nКыжылдаган чуу менен,\nОчогор мылтык октошуп,\nОтуз, кырктан топтошуп,\nНайзаларын таянып,\n\f«Калбайбыз» деп аянып,\nПилге жүгүн жүктөшүп,\nБирин-бири тиктешип,\nЭчен түркүн малдарын\n«Азык болот» деп алып,\nКөрүнгөндүн баарысын\nТамак кылып жеп алып,\nТекести басып теминип,\nКөк желектер кылкылдап,\nСел каптаган эмедей,\nЖердин бети кылкылдап,\nАлда канча дөө менен,\nАт көтөрбөс жөө менен,\nАдам билгис шаң менен,\nАсман жапкан чаң менен\nТүндө жүрүп билинбей,\nТынып жатат таң менен.\nКүн көрүнбөй күүгүмдөп,\nАт көрүнбөй бүлбүлдөп,\nСыйынып алып аласка\nХан Коңур келди Таласка.\nАлдына салып чалгынды,\nАртынан коюп кайгуулду,\nАлыстан кабар салууга,\nАярдап коюп тоорулду,\nТүн боюнча Коңурбай\nКеңешин кылып токтолду,\nМындайча деп бир адам"
  },
  {
    "id": "605",
    "text": "Аярдап коюп тоорулду,\nТүн боюнча Коңурбай\nКеңешин кылып токтолду,\nМындайча деп бир адам\nБаш көтөргөн 'жок болду.\nБуйрук кылып Коңурбай,\nОшондо мындай октолду:\n«Как эткен карга болгон жок,\nКамынтпай басып калгыла!\nМанастын жалгыз жетимин,\nҮйүнөн байлап алгыла!\nЖолуккан эле адамды\nЖол боюна жаргыла!\nКапарсыз жаткан бурутка\nКатуудан казан калтырбай,\nЖумшактан күлүн сапырып,\nТалоонду мыктап салгыла!\nЖетпегениң сулуудан\nБештен, ондон алгыла!\nЖансыздарым кеп айтат,\nКөңүл ачар эп айтат,\n«Семетейден таарынып,\nКүлчоро кеткен» деп айтат.\nКүлчоронун кеткени —\nСеметейдин башына\nЧындап ажал жеткени.\n\fБуркан, бакшы, манжууга\nЧыңдап жардам эткени.\nИш оңунда болгон соң,\nЭэлигип эрлер кирбейби,\nОлжону канча алсаңар,\nКүчүңөр эле келбейби!\nЖаккан отун өчүрүп,\nТүндүгүн жерге түшүрүп,\nСапыралык бурутту\nТаласынан көчүрүп!».\nДеп, ошентип, калганда,\nТүн жарымга барганда,\nКапарсыз жаткан ордону"
  },
  {
    "id": "606",
    "text": "Таласынан көчүрүп!».\nДеп, ошентип, калганда,\nТүн жарымга барганда,\nКапарсыз жаткан ордону\nТуш-тушунан камалап,\nКоңурбай басты коргонду.\nКең-Колдо жаткан кырк чоро.\nЭч кандай кабар билген жок,\nКоңурбай келип калат деп,\nКапарына кирген жок.\nЖайлоодо жаткан Буурулду\nСеметей жетип миңген жок.\nЗор айлакер Коңурбай\nЖолдун баарын торгоду,\nТышка адам чыгарбай,\nИчке адам киргизбей,\nКурчап алды ордону.\nКим экениң билгизбей,\nЖер бети толгон эл болуп,\nЭлдин деми жел болуп,\nЖер силкинткен үндөрү\nКаптап кетчү сел болуп,\nКаркайып турган кара тоо\nОмкорулуп кетчүдөй\nКара жер менен тең болуп,\nОпсуз дүбүрт чыкканда,\nОчогор үнүн укканда,\nМанастын уулу Семетей,\nЭчтемеден кообу жок\nЖатат эле кенебей,\nАголпокту жамынып,\nАч арстандай чамынып,\nАтышаар жоого камынып,\nКой башындай ок салып,\nДары куюп Келтеге,\nОтун коюп милтеге,\nСырнайзаны таянып,\nТынчый албай жай алып:\n«Ажал айдап кол салып,"
  },
  {
    "id": "607",
    "text": "Отун коюп милтеге,\nСырнайзаны таянып,\nТынчый албай жай алып:\n«Ажал айдап кол салып,\nКесешкен жоом келгенде,\nТилегим кудай бергенде\n\fТайбуурулга жете албай,\nБоломбу эми шерменде!\nКыйкырып жатчуу кырк чоро\nКыйноого түшүп калганбы?\nКесепеттүү чоң калдай,\nБардыгын кырып салганбы?\nКайран абам кан Бакай\nКөргүлүктү көргөнбү?\nТаарынып кеткен Күлчоро\nЧоң Коңурдан өлгөнбү?\nЖе болбосо Күлчоро,\nӨзү баштап келгенби?!».\nДеп, ошентип, турганда,\nКалың манжуу чуркурап,\nОрдого батып кире албай,\nЭмне кылып жатканын\nСеметейдин биле албай,\nАкылы айран таң болуп,\nКоңурдун башы маң болуп,\nОчогор менен сарайды\nОн чакты атып калыптыр.\nАбасы Бакай кулагы\nОчогор үнүн чалыптыр.\n«Бир балакет болду» деп,\nЫк болуп жаткан эрлерге\nМындайча кабар салыптыр:\n«Айланайын балдарым,\nКудай уруп салганбы!\nКапарсыз жаткан ордону\nКоңурбай басып калганбы?\nСеметейдин колуна\nТемир зоолу салганбы?!\nОчогор үнү чаңырат,"
  },
  {
    "id": "608",
    "text": "Коңурбай басып калганбы?\nСеметейдин колуна\nТемир зоолу салганбы?!\nОчогор үнү чаңырат,\nҮнүнөн тоолор жаңырат.\nОйрондоп салса ордону,\nОёнуң кайдан табылат?!\nО, кагылайын Күлчоро,\nСанаса санга бир чоро,\nСалмакташып келгенге,\nСадагасы миң чоро,\nТаарынып турбай абаңа,\nБул жорукту бил, чоро!».\nАнда Күлүс кеп айтат,\n«Ай, абаке! — деп айтат, — .\nСырымды айттым өзүңө,\n«Чүрөк менен жакын» деп,\nЧачыкей айткан сөзүнө\nИшенип алып көк жалың\nТил тийгизди өзүмө.\nКыйын болсо, Коңурга\n\fЖеке чыксын өзүнө!\nЭл көзүнө Айчүрөк\nЖеңем болуп көрүнөт,\nЧынын айтсам, өзүмө\nЭнем болуп көрүнөт.\nАк жеринен, абаке,\nАралашып ушакка,\nЧын кабыргам сөгүлөт!».\nАнда Бакай кеп айтат:\n«Акылсыз бала! — деп айтат, —\nСенин агаң Семетей\nЭрдиги бар, эси жок,\nКүнүлүктөн Чачыкей\nУшак менен шыкакты\nКылганы менен иши Жок.\nСенден күмөн ойлосо,\n«Менин балам Күлүс», деп,\nЭркелетип өзүңдү,\nКелет беле Каныкей?\nЭр жүзүңдү өлгөнчө,"
  },
  {
    "id": "609",
    "text": "«Менин балам Күлүс», деп,\nЭркелетип өзүңдү,\nКелет беле Каныкей?\nЭр жүзүңдү өлгөнчө,\nКөрөт беле Каныкей?\nАйбың болсо, кулунум,\nАйтпайт белем өзүңө.\nМен билбеген иш барбы,\nКөрүнүп турат көзүмө,\nКоңурбай канжар салбасын,\nАйланайын Күлчоро,\nАбакеңдин төшүнө.\nАманында агаңдын\nКөрүнгүн, балам, көзүнө!\n«Күлүсүм качан келет» деп,\nКүтүп турган кезидир.\nКайгы аралаш кызыл кан\nЖутуп турган кезидир.\nКүлчоросу көзүнөн\nУчуп турган кезидир!».\nБайдын уулу эр Бакай\nДеп, ошентип, калды, дейт,\nЖаркылдап күлүп Күлчоро,\nСырнайзасын алды, дейт.\nТайбуурулду коштотуп,\nЭр Бакайды баштатып,\nЧоролорду жайнатып,\nКайнарга жетип барды, дейт,\nАсмандан түшкөн эмедей,\nАч кыйкырык, куу сүрөөн\nАлмамбеттей Күлчоро\nАйкырыкты салды, дейт.\nКыжылдаган манжууну\nЖарып кирип калды, дейт.\n\fКарышкырдай кырк чоро\nНайзаларын алды, дейт.\nКумурскадай көп жоого\nАралашып калды, дейт,\nОшол кезде ордого\nКезекчилер киришип,"
  },
  {
    "id": "610",
    "text": "Кумурскадай көп жоого\nАралашып калды, дейт,\nОшол кезде ордого\nКезекчилер киришип,\nЖакын келген душманга\nАянбай жообун беришип,\nОрдону коргоп кармашып,\nОк жыландай арбашып,\nЖаралуусу кансырап,\nЭсендери алсырап,\nКоркоктору калтырап,\nМүшкүл түшүп турганда,\nАч арстандай айбаттуу\nКүлчоро ураан салды, дейт.\nБийик коргон сепилди\nАттатып өтүп эсен-соо\nТайбуурулду жетелеп,\nАбасына барды, дейт.\nАйласыз турган Семетей,\nАтасы келген эмедей,\nЧорону барып кучактап,\nУялгансып кылчактап:\n«Кагылайын Күлүсүн,\nБерендей сенин жүрүшүн,\nБилбей акмак болупмун,\nЧачыкейдин күнүсүң!\nАлтын жаның барында\nЖанымдын жарык күнүсүң.\nКамап жаткан калдайдын,\nЗаарын алып коркуткан\nКагылайын Күлүсүм,\nКадимки Манас үнүсүң!».\nДеп, ошентип, аттанып,\nЖерге батпай шаттанып,\nБаатыр Семең башында, .\nБала жолборс кашында\nАйкырыкты салышты,\nАйгайлаган манжууга\nАянбай кирип калышты.\nКара кытай калың жоо\nМанастап ураан чыкканда,"
  },
  {
    "id": "611",
    "text": "Айгайлаган манжууга\nАянбай кирип калышты.\nКара кытай калың жоо\nМанастап ураан чыкканда,\nСемеңдин үнүн укканда,\nЧаң асманга созулуп,\nТуш-туштан колдор кошулуп,\nЗамбирек атып топ коюп,\nЖазайылга от коюп,\nКаптаган калын сан менен,\nКалкан кийген эр менен,\n\fҮйөр жүргөн сел менен,\nҮпчүн кийген эр менен\nТуу түбүндө турушуп,\nТулпар минип урушуп,\nЧочмор менен чабышып,\nЧокудан канды агызып,\nАйбалта менен салышып,\nСабы колдо калышып,\nКылыч менен чабышып,\nЧаны колдо калышып,\nЖарак колдон кеткенде,\nЖакасынан алышып,\nАттан кулап калышып,\nБуттан торой чалышып,\nЧалкасынан салышып\nАйрылбаган баш калбай,\nАлжайбаган каш калбай,\nКара кытай, кыргыздар\nКырылышты эс албай.\nБир-биринен жазганбай,\nБолот найза мылгытып,\nОозунан канын кулгутуп,\nНайзага келген адамды\nТебетейдей ыргытып,\nОртосунда баатырлар\nКалың жоону дыргытып,\nБадана кийген оёндор\nБашын кесип туйлатып,\nКөй баатырлар киргенде,\nКара кытай черүүсү"
  },
  {
    "id": "612",
    "text": "Бадана кийген оёндор\nБашын кесип туйлатып,\nКөй баатырлар киргенде,\nКара кытай черүүсү\n«Көкө теңир, буркандап»,\nКачып жүргөн андан көп.\n«Кантип аман калам» деп,\nШашып жүргөн андан көп.\nНайза тийбей өзүнчө,\nКулагандар андан көп,\nӨлгөн болуп коктуга\nСулагандар андан көп:\n«Оңбо, Коңур. оңбо!» деп,\nБышакташкан андан көп;\n«Кандай заман болот» деп,\nКучакташкан андан көп.\nЧаң-тополоң болушун,\nЧарчаганча согушуп,\nТаластын үстү чан болуп,\nТалаанын баары кан болуп,\nКыймылдабай кылтасы\nКылыч тийген андан көп.\nКый сүбөөдөн жардырып,\nКыңылдаган мындан көп.\n\fАйбалта тийген андан көп,\nАлсырап жаткан мындан көп.\nКан токтобой шаркырап,\nКансырап жаткан андан көп.\nЖүрөгү түшүп токтобой,\nСүзүлүп жаткан андан көп.\nАт үстүнө тура албай\nҮзүлүп жаткан мындан көп.\nТопурак учуп, чаң басып,\nТоо көрүнбөйт адамга,\nКимиси душман, кимиси эл,\nЖоо көрүнбөйт адамга.\nКан кечишкен майданда\nКачкан кыргыз жок болду,"
  },
  {
    "id": "613",
    "text": "Кимиси душман, кимиси эл,\nЖоо көрүнбөйт адамга.\nКан кечишкен майданда\nКачкан кыргыз жок болду,\nКара кытай, манжууга\nКачангы кеги козголду...\nКордук көргөн Коңурбай\nКол эсебин ала албай,\nБереңдерге беттешип,\nӨзү мурун бара албай,\nЖан чыдагыс баатыры\nЧабалайга кеп салды:\n«Бул чакчаңдаган бурутту\nОйрондоп жибер!» деп салды.\nКерик минген Чабалай\nАлды кийнин карабай,\n«Мадыкан кунун алам, — деп, —\nТалкан кылып салам!» деп.\nМайданга кирип акырды,\n«Баатыр болсоң, келгин!» деп,\nСеметейди чакырды,\nЧокмору менен жер салып,\nТозоңду тоодой сапырды.\nБүтүн дүйнө жүзүнөн\nКим көргөн мындай баатырды!\n«Атпай кыргыз уулуна\nСалам, — дейт, — заман акырды!\nЫраңы жандан башкача,\nКөрдөн чыга калгандай.\nКөргөн адам таң калат,\nКөмүрдөн ачып алгандай.\nКабагы бийик, өңү саз,\nЭрибеген кара таш.\nКөздөрү ачкан ородой,\nКөргөн бенде жолобой,\nКан төгүшкөн майданда\nКылайган күчү коробой,\nАстыңкы эрди албайып,"
  },
  {
    "id": "614",
    "text": "Көргөн бенде жолобой,\nКан төгүшкөн майданда\nКылайган күчү коробой,\nАстыңкы эрди албайып,\nҮстүңкү эрди далбайып,\nОозу үңкүр коргондой,\n\fОп тартканын соргондой.\nСаадак, кылыч жарагын,\nАсып алган боюна.\nЖеңилем деген коркунуч\nТүшөр эмес оюна.\n«Семетей — бурут, келгин!» деп\nЧокморун алып колуна,\nТоодой болуп менсинип,\nТосуп турду жолуна.\nКаргашалуу Чабалай\nКалың болду калбасы.\nЖети карыш казандай,\nЖезден кылган канжасы.\nКуржун көзү тамеки\nКанжасына уруптур\nКоркуратып Чабалай,\nКанжасын тартып туруптур.\nМуну көргөн кишилер\nҮрөйү кетип, кеп айтат,\nКеп айтканда деп айтат:\n«Жалпыга жабыр келет бейм,\nЖандын баары өлөт бейм?\nАт төбөлдөй аз кыргыз\nКөргүлүктү көрөт бейм?\nАдамдан башка Чабалай\nАдамдан тууган бала эмес,\nАлдына түшүп жалынса,\nАяп койчу жан эмес.\nКалмактан тууган бала эмес,\nКылымга өлчөөр жан эмес!\nПери бекен, жин бекен,\nАдам түрдүү пил бекен!.\nДеп, ошентип, калың эл"
  },
  {
    "id": "615",
    "text": "Кылымга өлчөөр жан эмес!\nПери бекен, жин бекен,\nАдам түрдүү пил бекен!.\nДеп, ошентип, калың эл\nУбайым кыла баштады.\nОшол кезде эр Бакай\nМындай сүйлөй баштады:\n«Карап турган каныңар,\nУлуу, кичүү баарыңар,\nБерендердин баарысы,\nӨз тилимди алыңар!\nБул жекеге чыккан Чабалай,\nНайзалашкан баатырды\nНайзага илип кетчү эле,\nКүрөшкө чыккан балбанды\nЖерге таптап өтчү эле.\nЭңишке чыккан баатырдын\nКолун үзүп алчу эле.\nКордукту мындай салчу эле.\nОшондо деле Чабалай\nЧерин жазып кармашпайт,\n\fКомуттуу болуп калчу эле.\nЖоонун бешин алганга\nМылтыктан мыкты жарак жок,\nМылтыктап кирип калгыла,\nОшентип, жоону алгыла!\nСеметей, азыр аттанба,\nКозголбой Коңур жатпайбы.\nКандай уруш болсо да,\nКаржалбаган күчтөрүн\nДушманынан катпайбы!\nАлеңгир салчу күчүңдү\nАрт жагына сактайлы!\nБилели жоонун салмагын,\nТыңшагыла шашылбай,\nАйланайын балдарым!».\nДеп, ошентип, калганда,\nАккелтени баш кылып,\nМылтыктарын маш кылып,"
  },
  {
    "id": "616",
    "text": "Айланайын балдарым!».\nДеп, ошентип, калганда,\nАккелтени баш кылып,\nМылтыктарын маш кылып,\nЧаначтап дары салдырып.\nЧабалайга сундуруп,\nКуржун көзү дарыны\nКулагына куйдуруп,\nМашаа кошкон көп мылтык,\nОт койгондо «күп» этти,\nЖер чайкалып «дүп» этти.\nИлебине чыдабай,\nКереге, уугу кыйрады,\nКермеде аттар туйлады,\nКелжиреп жаткан коркоктор\nКейиш тартып ыйлады.\nЖер чайпалып басылды,\nТуман түшүп ачылды.\nАчылса, туман караса,\nАжап кызык тамаша,\nКелберсиген Чабалай,\nКериги менен өлүптүр.\nКелбес жолду көрүптүр.\nБаатыр Бакай башыңда,\nСары каны кашыңда,\nЗамбиректи түзөтүп,\nМилтесин кайта түтөтүп,\nЖоону көздөй сундуруп,\nЖан, кулакты тундуруп,\nОт койгондо күңгүрөп,\nЖер солкулдап дүңгүрөп,\nКемпир-чалдар үлдүрөп,\nТөөлөр боздоп бакырып,\nТооктор беймаал чакырып,\nКатын, бала буркурап,\nИттер улуп чуркурап,\n\fТуман түшүп, түн болду,\nТүйшүгү көп күн болду.\nЭт жүрөгү козголуп\nЭсин жыйып ала албай,"
  },
  {
    "id": "617",
    "text": "Туман түшүп, түн болду,\nТүйшүгү көп күн болду.\nЭт жүрөгү козголуп\nЭсин жыйып ала албай,\nЗеңгиреп жаткан көп болду.\nКылымда мындай иш болбойт,\nКырылган элдер көп болду.\nАкыр заман журтуна\nАйтыла калчу кеп болду.\nКара кытай — калың жоо\nЧабалайды көргөндө\nЖол четине сүрүлдү.\nЧегирткедей эрбеңдеп,\nЖонду көздөй түрүлдү.\nШашып калган коркоктор,\nНе кыларын биле албай,\nӨзүнөн өзү бүлүндү.\nЖан соогалап далайы,\nКурган жандан түңүлдү...\nКабагын салып эр Коңур,\nӨзүнө-өзү кеп айтат,\nКеп айтканда деп айтат:\n«Кандай кайгы күн болду,\nТөрөсүнөн чоросу эр\nКара кытай калың кол\nБолуп калды кириптер.\nМени тилеп калганбы\nКанга тойбос кара жер!».\nДеп, ошентип, Коңурбай\nАкыркы күчүн жыйнады,\n«Бергин, буркап, бергин!» деп,\nАлдындагы каранын\nТизгинин тартып жыйынып,\nКол башындай алтын бут\nКойнунан алып сыйынып,\nЭлден оолак чет болуп,\nСеметейге бет болуп,\nӨзөккө түшкөн өчтөрү\nЖетеге жетчү кек болуп."
  },
  {
    "id": "618",
    "text": "Элден оолак чет болуп,\nСеметейге бет болуп,\nӨзөккө түшкөн өчтөрү\nЖетеге жетчү кек болуп.\nЖекелеп Коңур чапканда,\nСеметей чыкты бет болуп.\nКармашкан жоолор калтырап,\nКарап калды тек болуп.\nЖер силкинген эмедей,\nКезенген үндөр күркүрөп,\nКарап турган 'жандардын\nБүткөн бою дүркүрөп,\nТайбуурул менен Алгара\nБир-бирине беттешип,\nУчуп жүрөт диркиреп.\n\fКайраты жок далайы\nКачып жүрөт зиркиреп.\nЭсепте жок эки дөө\nНайза менен сайышат,\nНайзалары тайышат,\nКалкандары кагышат.\nАйбалта менен чабышат,\nКалкандардын бетине\nКадимкидей жалындар\nТутанып барып калышат.\nБаатырлардын башынан\nБуркурап көпкөк буу чыгат.\nТулпарлардын этинен\nБулактап кара суу чыгат.\nКарап турган элдерден\nЖер козгогон чуу чыгат.\nБаатырлардын оозунан\nКөк жалын менен буу чыгат.\nСеметей менен Коңурбай\nАлыша албай бир-бирин,\nКылыч менен салышты,\nБир-бирине экөө тең\nБерер эмес намысты!\nМындан айла таба албай,\nАлкалардан алышып,"
  },
  {
    "id": "619",
    "text": "Бир-бирине экөө тең\nБерер эмес намысты!\nМындан айла таба албай,\nАлкалардан алышып,\nАркы-терки барышып,\nКол тийген жерин булкушуп,\nКоржоңдошуп жулкушуп,\nҮзөңгүсүн тебишип,\nКол кармашып эңишип,\nАттардын бели бүгүлөт,\nКарап турган калың журт\nЖандарынан түңүлөт.\nЖойкундусу кан болуп,\nЖер бузулган чаң болуп,\n«Кандай айла болот?» деп,\nАдамдын башы маң болуп,\nТайбуурул менен Алгара,\nАлар да айла издешет,\nТартышып турган учурда\nБирин-бири тиштешет.\nЧунаңдашып келишет,\nБирин бири тебишет.\nОшол кезде эр Коңур\nАсабадай Семеңди\nАлкымынан алды, дейт,\nАртка тартып калды, дейт.\nАйласы кетип Семетей,\nАла салчу немедей,\nАрткы кашка барды, дейт.\n\fКарап турган көп кыргыз\nЧыдай албай өкүрүп,\nЧуркурашып калды, дейт.\n«Буруттун күнү бүттү» деп,\nКарап турган калын жоо\nКубанышты салды, дейт.\nОшол кезде Коңурбай\nҮстүнөн басып Семеңди\nМыкчып-мыкчып алды эле,\nКарап турган адамга\nКайрылбастан Семетей"
  },
  {
    "id": "620",
    "text": "Үстүнөн басып Семеңди\nМыкчып-мыкчып алды эле,\nКарап турган адамга\nКайрылбастан Семетей\nКыяматка барды эле,\nОшол кезде Семетей\nЖер көтөргөн эмедей,\nАна-мына дегиче,\nАчып көздү жумганча,\nЖаш чыбыктай толгонуп,\nЖаш жолборстой жондонуп,\nКоңурдун колун имерип,\nКолтукка муштап жиберип,\nМанастын уулу Семетей,\nОңолуп минип алыптыр,\nАла тоодой калчаны,\nАчып көздү жумганча,\nБакалоордон алыптыр,\nЧыкыйга колду салыптыр!\nДем ала албай Коңурбай,\nОозун ачып калыптыр.\nКарап турган көп кыргыз\nА, кудайлап чуркурап,\nТегеректеп алыптыр.\nОшол кезде Коңурбай\nЭптеп колдон бошонуп,\nТопурактай бозоруп,\nОозунан каны тамчылап,\nАлгараны камчылап,\nКачып жүрүп калыптыр.\nАчынып алган Семетей\nАк жолборс чапкан эмедей,\nАтырылып кекенип,\nМанастан ураан салыптыр.\nАлгараны узатпай\nАйкалышып калыптыр.\nТоодой болгон Коңурду\nТоо кулаткан эмедей\nАлгаранын үстүнөн\nАжыратып салыптыр.\n«Кан Коңурбай өттү» деп,"
  },
  {
    "id": "621",
    "text": "Тоо кулаткан эмедей\nАлгаранын үстүнөн\nАжыратып салыптыр.\n«Кан Коңурбай өттү» деп,\n«Калктын кеги бүттү» деп,\nБашын кесип ыргытып,\n\fКара канын жылжытып,\nБура тартты Семетей\nТайбуурулду чулгутуп.\nОшол кезде карасаң,\nКара калмак кайгырып,\nКалчасынан айрылып,\nӨлүктөрүн сай кылып,\nДөгүрсүгөн олжокеч,\nДөөлөрүнөн айрылып,\nКанаттары кайрылып,\nАлсыраган жармачтар\nКол куушуруп калды, дейт.\nАлдуулары кылчайбай,\nАлыс жолго салды, дейт.\nОлжо кылам дегендер,\nОйрон болор баштарын\nАраң коргоп калды, дейт...\nАлакандай аз кыргыз\n«Анык жоону жеңдик, — деп,\nАзыр тийди теңдик, — деп,\nҮпчүлөрүн чечишип,\nҮч кайтара бекишип,\nОлжолорун бөлүшүп,\nОю менен өбүшүп,\nЭл эсебин такташып,\nЭрдиктерин макташып,\nСеметейдин кылганын\nЫрчылары макташып,\nТынчып жатып калды, дейт,\nЭлин эсен сакташып...\nМуну мындай таштайлык,\nҮмөтөйдүн Семеңе\nКол салышын баштайлык.\n\f\fКанчоронун кастыгы, Семетейдин кайп\nболушу"
  },
  {
    "id": "622",
    "text": "ҮМӨТӨЙДҮН СЕМЕТЕЙГЕ КОЛ САЛЫШЫ\nСары-Арканы жердеген,\nСалышып адам жеңбеген,\nБеттешкенин кыйраткан,\n«Жалгыз жолборс мен» деген\nКөкчөнүн уулу Үмөтөй\nКөп келгенден кеп угуп,\n«Манастын уулу Семетей\nКоңурбайды өлтүрүп,\nТынчып калды» деп угуп,\nЧоң казатта эр Көкчө\nӨлгөнүн салып эсине:\n«Бул Семетейдин кылганы\nКудайга жагар иш эмес,\nӨзүнөн башка бир баатыр\nСеметейге киши эмес!\nБул жетимдин кылганы\nОңой-олтоң күч эмес!\nМени менен кенешпей,\nМага боюн теңешпей,\nНамысты жеке кубалап,\nМанастын ушул жетими,\nБул кайдан чыккан сугалак!\nЧоң чабуулдун күйүтүн\nКалдайган казак көрбөппү?\nАйдаркандын Көкчөсү\nАман калып ошондо,\nМанастан башка өлбөппү!\nАтамдын өчүн куугузбай,\nБелимди бирге буугузбай,\nКоңурду жалгыз талкалап,\n\fОлжо-буйла бербестен,\nЖатып алды чалкалап.\nБул Семетей жетимден\nАтамдын кунун аламын,\nЭэрчитип жүрүп атасы\nӨз атамды баш кылып,\nЖылас кылып таштаган,\nЖайсаңдардын далайын!"
  },
  {
    "id": "623",
    "text": "Ээрчитип жүрүп атасы\nӨз атамды баш кылып,\nЖылас кылып таштаган,\nЖайсаңдардын далайын!\n«Үлүшүмдү бергин, — деп, —\nОлжону тептең бөлгүн» деп,\nСалайынчы эсине,\nБербеймин десе, белсенип,\nАянамын несине?!\nКарын бөлө болсо да,\nКадырыма жетпесе,\nКөрүнөйүн көзүнө!\nКолумдан келип турганда,\nТаарынайын несине!\nКан Коңурбай баргандыр,\nКасабын мыктап салгандыр,\nДалай эрин кыйратып,\nДалай элин ыйлатып,\nАлсыратып калгандыр.\nАраң жеңип Коңурду,\nБаш-аягын жыйгыча,\nКан жайлоого конгончо,\nАрып калган эрлердин\nКан, каруусу толгончо,\nТөбөсүнөн басайын,\nТөрт түлүгүн чачайын!\n«Айтпастан жоону жеңдиң, — деп, —\nАтамдын кунун бергин!» деп,\nЧаалыгып турган кезинде\nАбыдан көзүн ачайын!».\nДеп, ошентип, Үмөтөй\nЭрлерин жыйнап кеп салат,\n«Билгичтер уккун» деп салат:\n«Армандуу атам Көкчөнү\nЖашымда Манас өкчөдү.\nАлып барып Манжууга\nДалайды кылды көкбөрү.\nКетер эмес көңүлдөн\nАтамдын канын төккөнү."
  },
  {
    "id": "624",
    "text": "Алып барып Манжууга\nДалайды кылды көкбөрү.\nКетер эмес көңүлдөн\nАтамдын канын төккөнү.\nКоңурбай болсо, өлүптүр,\nКордукту мыктап көрүптүр.\nМени ойлобой Семетей,\nОлжосун өзү бөлүптүр.\nЖоолаштырбай жоосуна,\nДоолаштырбай доосуна,\nКөкчөнүн уулу Үмөтөй\n\fСеметей үчүн өлүктөр\nБул кордукту Үмөтөй\nКандай жандан көрүптүр?\nШыбагага ээ болбой,\nҮмөтөй качан өлүптүр?!\nАйланайын баатырлар,\nСеметей менен күрөшөм,\n«Атамдын куну ушул» деп,\nОлжосун теп-тең бөлүшөм!\nБул сөзүмө көнбөсө,\nСеметей менен өлүшөм!\nАндай-мындай дей берсе,\nЖабыгын түрүп, чабамын!\nДөөгүрсүгөн бөлөмдүн\nАйласын эптеп табамын!\nТолкундаган тобуна\nТозоктой күндү саламын!\nТоодой болгон Буурулду\nКүч менен тартып аламын!\nДөөгүрсүгөн эрлерин\nТөбөгө чаап, кул кылып,\nҮйүмө жумшап аламын!\nҮмөтөй атым барында,\nАтамдын кунун талашпай,\nУнчукпай кантип каламын!».\nДеп, ошентип, чамынып,\nҮмөтөй сөздү турганда,\nЭч айласын таба албай,"
  },
  {
    "id": "625",
    "text": "Унчукпай кантип каламын!».\nДеп, ошентип, чамынып,\nҮмөтөй сөздү турганда,\nЭч айласын таба албай,\nЭрлер тилсиз турганда,\nАйдай болгон Агеркеч:\n«Ой, балам! — деп кеп айтат, —\nТууганың сенин Семетей\nТыңшагын элим! — деп айтат. —\nКадырманың Каныкей\nӨзүм менен бир тууган,\nСеметей менен Үмөтөй —\nЭкөөнөн чыккан бир тууган.\nБир туугандар чабышса,\nКим да болсо айтпайбы,\nАндайды кандай жин урган!\nАйтканың, балам, кеп эмес,\nАкылга түшөр эп эмес!\nСеметейди багынтып,\nСерүүндөп келчү сен эмес.\nАл дагы — ата жалгызы,\nСен дагы «-ата жалгызы;\nЭки жалгыз кармашса,\nКудайдын тиер каргышы!\nСеметей кылган кайратты\nКылганын жок, Үмөтөй!\n\fСары-Аркадан күндүк жол\nЧыкканын жок, Үмөтөй!\nАтаңдын кунун манжуудан\nКууганың жок, Үмөтөй!\nКун кубалап белиңди\nБууганың жок, Үмөтөй!\nСеметейди шер тууган,\nСени качан кем тууган?\nСеметей менен Үмөтөй —\nБир-бирине тең тууган.\nКарын бөлөң Семетей\nЖеңилгенди билбеген,"
  },
  {
    "id": "626",
    "text": "Семетей менен Үмөтөй —\nБир-бирине тең тууган.\nКарын бөлөң Семетей\nЖеңилгенди билбеген,\nЖелигип келип Таласка\nСеметейдин колунан\nЖемирилген миңдеген.\nАйкөлдүн уулу чунактан\nКармашкан аман келеби?!\nКагылайын кулунум,\nКун доолап барсаң, өлөрсүң,\nКордукту мыктап көрөрсүң!\nСеметей оңой шер эмес,\nКылчайбай сайып кеткендей,\nКыргызың оңой эл эмес.\nӨлгөн сайын өрчүгөн,\nТүгөнгөн сайын түтөгөн,\nЭрдиги бөтөн келген журт,\nКаңгайга кайрат берген журт.\nКармашканын койбогон,\nКараңгыда калт этпес,\nКабыландай жойлогон,\nЭлдешсең, жолу даңгыр журт,\nЭрегишсең, жеңилбес,\nАк ыйыктай алгыр журт,\nЖамандашсаң, өлөсүң,\nЖадалын салса Семетей,\nКөрбөгөн кордук көрөсүң.\nАндан көрө Үмөтөй,\nАлтымыш кызыл нар айда,\nАл жеткендей мал айда?\n«Уялашың бөлөм, — деп, —\nБөлөмдү быйыл көрөм» деп,\nЭлден тандап элчи алып,\nЖакшылашсаң, Семетей\n«Уялашым келди» деп,\nУрматтоочу шер ошол.\nКөлүгүңдү жоорутпайт,\nКөңүлүңдү оорутпайт, —"
  },
  {
    "id": "627",
    "text": "«Уялашым келди» деп,\nУрматтоочу шер ошол.\nКөлүгүңдү жоорутпайт,\nКөңүлүңдү оорутпайт, —\nКөөнүңдү табар эл ошол!\nКун доолабай достошсоң,\nКүлкүңдү ачар жер ошол!\n\fКарың бөлөң Семетей\nКараан кылат өзүңдү,\nМыктап угат сөзүңдү,\nКыяматтык кыйышпас,\nКүтүп алат өзүңдү.\nСеметей менен Үмөтөй\nБир буудайдын тукуму,\nБир адамдын укуму.\nБилгин, балам, ушуну!\n«Эриш — аркак болсок, — деп, —\nЖакындап айыл консок» деп,\nСеметей көк жал бөлөңдүн\nКөтөрүлүп жүрөгү,\nОшондо жүрөт тилеги.\nАйыл консоң Семетей,\nМаңдайкы тунук булактан\nЧоролор атын сугарар,\n«Кан Үмөтөй» дедиртип,\nДаңкыңды элге чыгарар.\nСенин атаң эр Көкчө\nКабылан өңдүү эр эле,\nКаралашып тең өскөн,\nБир-бирине кадырман\nБажасы менен тең эле.\nЖоону бирге жоолашкан,\nДоону бирге доолашкан,\nМанас экөө шер эле.\nЭл четинде эрлерге\nМанасты арка дээр эле.\nОшентип, өткөн атаңдын\n«Кунун алам, чабам!» деп,\nЖелигесиң сен эле.\nТилимди алсаң, кулунум,"
  },
  {
    "id": "628",
    "text": "Ошентип, өткөн атаңдын\n«Кунун алам, чабам!» деп,\nЖелигесиң сен эле.\nТилимди алсаң, кулунум,\nМанас менен атаңдай,\nДостошуп өткүн тим эле!\nЖашырбагын, кулунум,\nСени азгырып жүргөн ким эле?\nТилимди алсаң кой, балам,\nКыянат ойду жой, балам!\nҮмөтөй менен Семетей\nБириксеңер, — той, балам!».\nЭне сөзүн Үмөтөй\nЭлес кылып койгон жок,\nИчинде турган кара кир\nОйлонуп чунак жойгон жок.\nКөңүлүндө баатырдын,\nКор болом деген ойдо жок.\n«Ар кимден анык кеп уктум,\nКеп укканда эп уктум,\n«Атанын кунун куубаган\n\fҮмөтөй — арсыз» деп уктум.\nБул айтканымдан кайтуу жок,\nАйланып кийин тартуу жок!\nСалмагы жок эмедей,\nЖел сөзгө ээрчип калкуу жок.\nШыбагамды жетимден\nЭрдигим менен аламын,\nСалгылашып, күчтөшүп,\nШердигим менен аламын,\nТаңыркатып Таласты\nТайын койбой чабамын!\nАжалым жетсе жетимден,\nАр үчүн анда каламын!\nТоктото албайт эч бир жан\nҮмөтөйдүн кадамын!».\nДеп, ошентип, эр немен\nЭки сан баатыр кол менен,"
  },
  {
    "id": "629",
    "text": "Токтото албайт эч бир жан\nҮмөтөйдүн кадамын!».\nДеп, ошентип, эр немен\nЭки сан баатыр кол менен,\nЭңкейиш тарткан жол менен.\nЖоо-жарагын шайланып,\nАзыгын жанга байланып,\nКирген суудай шаркырап,\nАк сооту жаркырап,\nКүндөп-түндөп жол жүрүп,\nКүлүк минип мол жүрүп,\nСан эрендер шалкылдап,\nТаласка кирип келди, дейт.\nКарап турган сакчылар\nКелген жоону көрдү, дейт.\nОйноп жаткан чорого\nОкшотуп айтып келди, дейт.\nЖоо дегенде сүйүнгөн,\nКөпкөк темир кийинген,\nАлмамбеттин Күлчоро,\nАйгайлап чапса, мин чоро!\n«Жолоочу болсо, коноктоп,\nЖолуна өзүм салам, — деп, —\nДокчу болсо, доолашып,\nОлжо кылып алам, — деп, —\nКармаша турган жоо болсо,\nКармашты мыктап салам» деп,\nЖоо-жарагын шайланып,\nБозум куштай айланып,\nКөзүнөн учкун чачырап,\nОозунда тиши качырап,\nЖойлогон жолборс өңдөнүп,\nҮмөтөйдүн колуна\nЖетип келип кеп салды,\nКеп салганда деп салды:\n«Эй, душмансыңбы, элсиңби?\nКабыланды кайсаган\n\fКара кулак шерсиңби?"
  },
  {
    "id": "630",
    "text": "Кеп салганда деп салды:\n«Эй, душмансыңбы, элсиңби?\nКабыланды кайсаган\n\fКара кулак шерсиңби?\nҮч-Кошойдун бөксөсүн\nСанап турган сен кимсиң?\nАч арстандай кайышып,\nЭми тишти салам деп.\nКарап турган сен кимсиң?\nУрунарга тоо таппай,\nУрушарга жоо таппай,\nТутанып өлчүү сенсиңби?\nАр карашың, айбатын.\nАшкан окшойт кайратың.\nЖелкайыптай ат минген\nШер мүчөлүү сен кимсиң?\nЖеке жоону кыргандай,\nКырып жоосун тынгандай,\nЭр мүчөлүү сен кимсиң?\nОк-дарысын артынган,\nЖакут кемер тартынган,\nАт арытып, жер чалган,\nАлп мүчөлүү сен кимсиң?\nЧаң бургутуп жол чалган,\nЧапчуу жоодой куралган,\nЖаанын тарткан огундай,\nТабылгынын чогундай,\nЖалындаган сен кимсиң?\nТак мүчөңө карасам,\nТартып койгон болоттой,\nМурунуңдун таноосу\nЭл жайлаган колоттой,\nТиштериңе карасам,\nУраган тоонун ташындай,\nБаштарыңа карасам,\nЧоң чокунун башындай,\nАлп мүчөлүү сен кимсиң?\nКең көкүрөк чалкайып\nКең-Кол менен Таластай,\nЭрдигиң эпсиз көрүнөт"
  },
  {
    "id": "631",
    "text": "Алп мүчөлүү сен кимсиң?\nКең көкүрөк чалкайып\nКең-Кол менен Таластай,\nЭрдигиң эпсиз көрүнөт\nКөкчө менен Манастай,\nКабагыңа карасам,\nБулут баскан алкымдай,\nМуруттарың бир бөлөк,\nӨтөккө чыккан чалкандай,\nКөкүрөгүң көк темир,\nОк өткөрбөс калкандай.\nСурмасы жок кара көз\nЭнишке азыр кирчүүдөй,\nЭлеңдеген сен кимсиң?\nСарайымдын эшигин\nАчуучудай сен кимсиң?\nТозок отун кол менен\n\fЧачуучудай сен кимсиң?\nАлыстан келген эл болсоң,\nЖеткилең кептен салгының.\nДушман болсоң, бакырып,\nЖекеге чыга калгының!\nТууган болсоң, «досмун» деп,\nАттан түшө калгының!\nКароолчудан кеп уктум,\nКан Үмөтөй деп уктум,\nАк тулпардай сүрөөндөш,\nАк буудайдай үрөөндөш\nАбакемдин бөлөсү,\nЭр Үмөтөй сени уктум.\nЖарагың даяр колуңда,\nКармашчуудай белгиңиз,\nКан Үмөтөй сен болсоң,\nКайдан сапар келдиңиз?\nАта конуш Сары-Арка\nБелиң аман жатабы?\nАла байрак көк жебе,\nАйтылуу казак үч урук\nЭлиң эсен жатабы?\nТартылган желе, кызыл кыр,"
  },
  {
    "id": "632",
    "text": "Ала байрак көк жебе,\nАйтылуу казак үч урук\nЭлиң эсен жатабы?\nТартылган желе, кызыл кыр,\nЖериң эсен жатабы?\nАгеркеч аттуу кудача,\nЭнең аман жатабы?\nКалк башкарып, журт билген,\nКарын бөлө Үмөтөй,\nБегиң аман 'жатабы?».\nДеген кезде Үмөтөй\nҮзүр сөзгө келбеди,\nҮйрүлүп жообун бербеди.\nАрпасын чийки оргонсуп,\nАтасы көк жал Көкчөнү\nМанас кармап сойгонсуп,\nКаарданып күүлөнүп,\nКан Үмөтөй сүйлөнүп,\nКагып ийчүү токмоктой,\nАраң турат күүлөнүп:\n«Бек десең, бектин уулумун,\nБекзааданын биримин.\nКайнардын кара көзүмүн\nКармашам десе сүйүнгөн\nКан Үмөтөй өзүмүн!\nҮмөтөй эмес Көкчөнүн\nКарарган кара көзүмүн!\nУрунарга тоо таппай,\nУрушарга жоо таппай,\nАт арытып, жер чалып,\nТон тоздуруп, эл чалып,\n\fКелетамын сурасаң.\nТозоттобо сөзүмдү,\nЭр Көкчөнү жеп салып!\nЖалтаңдатпа сөзүңдү,\nЖаны чыккан жуукур кул!\nСурай келдиң өзүмдү!\nАй талаада беттешип,\nУктум мындай сөзүңдү.\nУйпаланган кутургур,\nБүгүн көрдүк көзүңдү!"
  },
  {
    "id": "633",
    "text": "Ай талаада беттешип,\nУктум мындай сөзүңдү.\nУйпаланган кутургур,\nБүгүн көрдүк көзүңдү!\nАлдыма келип тил менен\nАлдап чүкө өкчөбө!\nАр кандай кылып өч алам,\nАйдаркан уулу Көкчөгө!\nБажылдаган кан кускур,\nКеп айтам кулак салгының,\nАтамдын кунун күтөмүн!\nАбаңа азыр баргының,\nКеңешип туруп эми эле,\nЖообуңду бере салгының!\nБуурул атты баш кылып,\nТулпардан тандап ат жыйна!\nКырылышып өлүшпөй,\nКыйындык салбай бат жыйна!\nКара көзүң сатуу кыл,\nКан Бакайды тартуу кыл!\nКол куушуруп, «кулдук» де!\nАлуучу болсоң баш мына,\n«Өзүнө кулдук кылдык» де!\nБул айтканды кылбасаң,\nБербей турган бейлиңди айт!\nБейилсинбей жөнү жок,\nБет алышчуу жериңди айт!\nАйткан сөзгө көнбөсөң,\nАта кунун бербесең,\nЖекелешчү жериңди айт!\nАйтканым азыр болбосо,\nАйланып туруп нетейин,\nКылча көрбөй бул жанды,\nКырылыша кетейин!\nАшмара, Мерки, Кең Талас\nЖол салганы келгемин,\nМанастын көпкөн уулуна\nКол салганы келгемин!»."
  },
  {
    "id": "634",
    "text": "Ашмара, Мерки, Кең Талас\nЖол салганы келгемин,\nМанастын көпкөн уулуна\nКол салганы келгемин!».\nКүлчоро анда муну айтат:\n«Мен Күлчоро болгону,\nЖетим туруп. жетилип,\nЭрешен тартып эр болуп,\nЭр уулу менен тең болуп,\nАккүбө тонду кийгени,\n\fАйкырып жоого киргени\nКаза жетип өлбөдүм,\nЖумуру баштуу бендеден,\nКөкчө кандын Үмөтөй,\nКөөдөктү сендей көрбөдүм!!\nАк марал айдап, уй кылып,\nАлышкан жерди буй кылып,\nКадимки баатыр эр Манас\nЧоң чабуулда атаңды\nКан көтөрүп алыптыр,\nКөп менен өлгөн Көкчөнүн\nАрманы кайда калыптыр?!!\nКачан болсо олжону\nКан Көкчө өзү бөлчү экен,\nЧабуулга барган баатырлар\nСанасы менен болчу экен.\nКачан болсо эр Көкчө\nКөңүлү менен болтуруп,\nКөмүркөйдүн баарысын\nКөп дүйнөгө толтуруп,\nКандыгын калктан ашырып,\nКан Көкчөнүн алдына\nКалдайлар турган баш уруп,\nОшондой өткөн атаңа\n«Кун алам» деп турганың\nБөлө да болсоң айтайын,\nӨзүңдү-өзүң урганың!!\n«Кагылыштан кармашта,"
  },
  {
    "id": "635",
    "text": "«Кун алам» деп турганың\nБөлө да болсоң айтайын,\nӨзүңдү-өзүң урганың!!\n«Кагылыштан кармашта,\nАтаң Көкчө кан өлгөн.\nАдамдан баатыр Алмамбет,\nКармашып жатып ал өлгөн.\nКырк чоронун кымбаты,\nКыйын Сыргак дагы өлгөн.\nКылымды бузган кыйындын\nКымбатынын баары өлгөн.\nКарын бөлөң Семетей\nКаарына калбай, тилимди ал!\nКаада ушул, кеп ушул,\nАтактуу Кең-Кол чоң Талас\nСен камоочу жер эмес,\nМанастын уулу Семетей\nСен коркутчуу эр эмес!\nКыйыгына тийсеңер,\nКылча койбой бирөөңдү\nКыргын кылып жүрбөсүн.\n«Ээлигип келип өлгөн» деп,\nКөрүп калган калайык\nМыкыйынан күлбөсүн!\nОйлонгула, ой, баатыр!\nАжалдууңар шашпасын!\n\f«Каныбыз караан салды» деп,\nКелген эл кайта качпасын!\nОолугуп кетсе Семетей,\nОң, солдун алы жетеби?!\nКаарданса Канчоро,\nКагышкан аман кетеби?!\nӨз дүйнөңдү чачпагын,\nӨрөпкүп келген Үмөтөй,\nТийишем деп жолборско,\nАйбыңды өзүң ачпагын!\nАйтканым ушул, билип ал,\nЧатакташпай, чырдашпай,"
  },
  {
    "id": "636",
    "text": "Тийишем деп жолборско,\nАйбыңды өзүң ачпагын!\nАйтканым ушул, билип ал,\nЧатакташпай, чырдашпай,\nАзыр, бөлөм, тилимди ал!\nСуу үстүндө кемем бар,\nКежир сөздү тыюучу\nЭнең менен бир тууган\nКаныкей аттуу энем бар.\nБерен энем алдына\nБейпилсип азыр баралы,\nКепти ортого салалы.\nАкыл тапчуу карыны,\nКуйма кулак сарыны,\nКойбой жыйнап алалы.\nТапкычташып табышып,\nЭэн сүйлөшүп алалы.\nЖамандашпай, чырдашпай,\nЖакшы бойдон калалы!\nОлжо болсо бөлөрбүз,\nОйлонушуп көрөрбүз.\nӨткөн-кеткен айыпты\nОртобузга төгөрбүз».\nДеп, ошентип, Күлчоро\nАкыл кептен салды эле,\nКаарланган Үмөтөй\nКанды кудай алды эле.\nЭңшерип кетчүү эмедей,\nАтасы бүгүн өлгөнсүп,\nАйкөлүң Манас Коңурга\nАныктап кармап бергенсип,\nКуруп калган чунактын\nКуласын кууй качкансып,\nКуржунда булуң чачкансып,\nКан Үмөтөй болбоду,\nКайран чоро жалынса,\nБолбой жолун торгоду.\nОруп, жыйып алчудай,\nОюна койсо Үмөтөй,\nКакылдаган чорону\nКалтасына салчуудай."
  },
  {
    "id": "637",
    "text": "Оруп, жыйып алчудай,\nОюна койсо Үмөтөй,\nКакылдаган чорону\nКалтасына салчуудай.\nТалкан кылып Таласты\n\fТалын кыркып алчуудай,\nКара булуң тоо болуп,\nКастарын тигип Үмөтөй,\nКалмактан бетер жоо болуп,\nКалкты кырып өткүдөй,\nӨзүң бил деп олтурса,\nТүгөтүп элди кеткидей,\nБуласын булап алгыдай,\nБузукту чогуу салгыдай.\nКыргын кылып жөн эле,\nКылычтап башты алгыдай,\nКыйындарды кыйратып,\nЖол үстүнө жаргыдай.\nКолунан келсе, бул элди\nКул кылып жумшап салгыдай.\nКан Үмөтөй ушундай\nУлук да экен, эр экен,\nТемирдей кара көк экен.\nАтанын уулу, кургурун,\nАйтканына бек экен.\nКол салууга чорого\nЧындап нээтин бурду эле,\nЖайлап өтүп кетчүүдөй,\nЖандай тартып турду эле,\nКүлчоронун көзүнө\nАсмандын күнү бүркөлдү,\nАтаандашпай, кылчактап,\nАлтымыш санаа бир келди.\nКөңүлү кетип бөлүнүп,\nКөк жолборстой көрүнүп,\n«Сунсам, найза жетет го,\nКөкчө кандын Үмөтөй\nТалкан болуп кетет го?\n«Бир тууганын сойдуң» деп"
  },
  {
    "id": "638",
    "text": "«Сунсам, найза жетет го,\nКөкчө кандын Үмөтөй\nТалкан болуп кетет го?\n«Бир тууганын сойдуң» деп\n«Бөөдө өлтүрүп койдуң» деп,\nЭмчек сүтүн ак кылып,\nАрбактардын алдына\nАшкере мени жат кылып,\nКайран энем Каныкей\nКаарланып койбосун,\nЭсил абам Семетей\nЭселектей катылып,\n«Эмне болдуң иним?» деп,\nУят кылып койбосун?\nКаарданып кармашпай,\nКан Бакайга барайын,\nКүмүш үндүү, күн жүздүү\nАбама акыл салайын.\nАна-мына дегиче,\nАчып көздү жумгуча,\n\fАбаман анык билейин.\n«Каршылыгы чын, — десе, —\nКалтырбай колун кыр!» десе,\nТулпардан тандап минейин,\nКылыч, мылтык коротпой,\nЖулкушуп күчүн билейин.\nЖабылса, жанын жедирип,\n«Жакетай, кулдук!» дедирип,\nЫлаачындай тиейин.\n«Кун берем» десе абакем\nУнчукпай башты иейин...»\nУшинтип, ойлоп Күлчоро\n«Кан Үмөтөй, кулак сал!\nСен менен уруш салгым жок,\nАбаман жооп сурабай,\nАйтканыңа баргым жок.\nАйтканыңдын баарысын\nАбама айтып берейин,\nЭсил элдин баласы,\nЭр Үмөтөй өзүңө"
  },
  {
    "id": "639",
    "text": "Айтканыңа баргым жок.\nАйтканыңдын баарысын\nАбама айтып берейин,\nЭсил элдин баласы,\nЭр Үмөтөй өзүңө\nЭлчи болуп берейин.\nБолгон ишти өзүңө,\nО, баатыр азыр айтып келейин!».\nДеп, ошентип, Күлчоро\nСеметейге келди, дейт.\nҮмөтөйдүн зордугун\nСеметейдин алдына\nТолук айтып берди, дейт.\nКөзүнөн жалын шыркырап,\nОозунан түтүн буркурап,\nСеметей анда кеп айтат:\n«Карын бөлөм Үмөтөй,\nКармашпасын! — деп айтат, —\nСөзгө келсе Үмөтөй,\nЭл кылып мында алып кел,\nЭлдикке такыр көнбөсө,\nЭлиртпей чырды салып кел!\nАтын, тонун олжолоп,\nКабарын мага алып кел!\nТекебер кылган кургурдун\nТеңтушу, чором, сен эмес,\nКоркутуп жаткан дөөлөрдүн\nКордугун көрчү мен эмес!\nАйтканын кылып берүүчү\nАтпай кыргыз эл эмес!\nТуугандыгын билдирип,\n«Конокмун» десе, алып кел!\n«Душманмын» десе аябай,\nОйроңду чором салып кел!».\n\fДеп, ошентип, калганда,\nКүтүп турган Күлчоро,\nКүүлөнгөндө миң чоро\nАтынын башын бурду, дейт,\nАлдастаган түгөңгүр"
  },
  {
    "id": "640",
    "text": "Күтүп турган Күлчоро,\nКүүлөнгөндө миң чоро\nАтынын башын бурду, дейт,\nАлдастаган түгөңгүр\nҮмөтөйдүн алдына\nЖай айтып барып турду, дейт.\nКаарданган Үмөтөй\nАйткан жайды кенебей,\nАйыгышып жүргөн эмедей,\nКелип турган чорону\nБучкагына теңебей:\n«Атаңдын көрү, Күлчоро,\nКаныңды азыр төгөйүн!\nАйтканымды кылбаптыр,\nКабыргаңды сөгөйүн!\nАзыркы кезек меники,\nӨлбөй калсаң колумдан,\nСоңку кезек сеники!».\nДеп, ошентип, найзасың\nТолгой кармап алды эми,\nТуруп берген чорого\nТундура найза салды эми.\nКүтүп турган Күлчоро\nКалкан тозо калды эми.\nҮмөтөй жыга сая албай,\nКөңүлүн толук жая албай,\nӨкүнүп кайра тартканда,\nКүлүмсүрөп Күлчоро,\n«Арманың сенин калбасын,\nДагы сайгын, Үмөтөй!\nТилимди алсаң, эл болуп,\nЭэрчип баргын, Үмөтөй,\nАбама азыр баралы,\nАкылды кенен салалы.\nКаршылашып кармашпай,\nТүбөлүккө эл болуп,\nТууган болуп калалы!».\nКекке тууган Үмөтөй\nАйткандан кайтпас неме экен,\nАдамда жок шер экен."
  },
  {
    "id": "641",
    "text": "Тууган болуп калалы!».\nКекке тууган Үмөтөй\nАйткандан кайтпас неме экен,\nАдамда жок шер экен.\nЖаралуу болгон камандай,\nСаргарып өңү самандай,\nАчуусу келип күүлөнүп,\nЖаман сөздү сүйлөнүп:\n«Каныңды сенин жутпасам,\nСеметей туусун жыкпасам!\nТөшү түктүү жер урсун,\nТөбөсү ачык көк урсун!».\nДеп, ошентип, бакырып,\n\fКөкчөлөп ураан чакырып,\nОңду-солду камчы уруп,\n«Кезегиңди алып кал!\nКерилип найза салып кал!\nКезегиңди албасаң,\nКерилип найза салбасаң,\nАккелтенин огу урсун,\nАк милтенин чогу урсун!».\nКайтпасын билип Күлчоро:\n«Өз убалың өзүңө,\nЭки кара көзүңө!\nКанча айтсам да Үмөтөй,\nКирбедиң го сөзүмө!\nТалкан кылып көп элди,\nАлып кетчүү сен эмес,\nАсманды кармап турсаң да,\nБул кордукка баш ийип,\nКарап калчуу мен» эмес!», —\nДеп, ошентип, эр чоро\nАйкырыкты баштады,\nКалдайып турган кара жер\nАйкырыкка чыдабай,\nЖарылып кете жаздады.\nМелтиретип найзасын,\nҮмөтөйдөй баатырды\nТоо томкоргон эмедей,"
  },
  {
    "id": "642",
    "text": "Жарылып кете жаздады.\nМелтиретип найзасын,\nҮмөтөйдөй баатырды\nТоо томкоргон эмедей,\nЫргыта сайып таштады.\nМуну мындай таштайлык,\nОрдодо кандай кеп болду,\nТак ошондон баштайлык.\nСары кан, Бакай, Каныкей\nКабарын угуп чатактын,\nКенешип туруп кеп айтат,\nКарт Бакай мындай деп айтат:\n«Буларга азыр баралык,\nАкылдуу кептен салалык,\nАлыстан келген бөлөнү\nАман сактап калалык.\nАчуусу келсе Күлчоро,\nКылбасын, — деп, — балалык»,\nҮзөңгүсүн кагышып,\nҮчөө бирдей чабышып,\nБуларга (жакын жеткенче,\nҮмөтөйдү соогалап,\nАман алып кеткенче,\nҮмөтөйдү дардайтып\nЖолго жарып салыптыр.\nКесирленген эр башын\nКанжыгага чалыптыр...\n\f«Эби жоктон элирген\nКаныбызды сойдуң, — деп, —\nТартышкандай талаш жок,\nБизди аман койгун» деп,\nҮмөтөйдүн калың кол\nКол кайырбай калды эле.\nАчуусу келген Күлчоро\nАйкырыкты салды эле.\n«Бекер болду мунуң» деп,\nЭэлигип калган чорону\nЖетип келип кан Бакай\nЧылбырынан алды, дейт."
  },
  {
    "id": "643",
    "text": "«Бекер болду мунуң» деп,\nЭэлигип калган чорону\nЖетип келип кан Бакай\nЧылбырынан алды, дейт.\nЖеңилген колду ээрчитип,\nСеметейдин алдына\nАлып жетип барды, дейт.\nАкылман тууган Каныкей\nСеметейге кеп айтат:\nДос, душманын көрсөтүп,\nСалт сыяктуу эп айтат:\n«Кабылан чыккан чунагым,\nУшулбу сенин кыларың?\nЭэликкен менен Үмөтөй\nЧын эле сенин тууганың.\nТууганыңды өлтүрүп,\nМуунуңду өзүң муунадың!\nАнсыз деле куу көк жал,\nКармашкан душман аз эмес,\nКанатташ тууган казак журт,\nОйлосоң балам, кас эмес.\nЖакыныңды жат кылган,\nЖүрөккө калчуу дат кылган,\nАрада шайтан бар окшойт,\nЭкөөңдү бирдей азгырган.\nАйланайын абаке,\nЧунагың жакшы кылган жок,\nЖакалашып жоо келсе,\nКазактан жакын тууган жок.\nБир тууганым Агеркеч\nЖалгызынан айрылды,\nКайкалап жаткан көп казак\nКаны өлүп катуу кайгырды.\nЭлиң менен сүйлөшүп,\n'Көк калтырбай эки элге,\nТарткыла мыктап айбыңды!».\nКаныкейдин бул сөзүн\nКарыя Бакай эп көрдү."
  },
  {
    "id": "644",
    "text": "'Көк калтырбай эки элге,\nТарткыла мыктап айбыңды!».\nКаныкейдин бул сөзүн\nКарыя Бакай эп көрдү.\n«Иш өттү» деп Семетей,\nӨкүнүп убай жеп көрдү.\nКөп жыйналып кеңешип,\nЖүрбөйлүк деп эгешип,\n\fЖер каптаган мал менен,\nКөз кайкытар зер менен\nКалың казак элине,\n«Үмөтөйдүн куну, — деп, —\nАгеркечтин алдына\nАлпаралык муну, — деп, —\nЭчен төөгө жүктөлсүн,\nКундуз менен куну» деп,\nКалкына кара кийгизип,\nАтпай кыргыз баатырга\nКайгырганын билгизип,\nБөйрөктөрүн таянып,\nКошок менен ыйлатып,\nЖылуу жумшак сөз тапкыч\nЧечендерди жайнатып,\nҮмөтөйдүн эрдигин\nЫрчыларга ырдатып,\nӨзү билип Семетей,\nБөлөк тизип тулпарды,\nАр бир эрдин колуна\nБирден берип шумкарды,\nТулпарлардын баарысын\nҮртүк менен үптөтүп,\nҮмөтөйдүн өлүгүн\nНар буурага жүктөтүп, —\nЖөнөрүндө Канчоро\nАбаке деп кеп айтат,\nКеп айтканда деп айтат:\n«Айланайын абаке!\nАкыл-эсин канаке!?\nЭрдин аты эрге тең,\nЭсине алгын, абаке!\nУят кылды абыдан"
  },
  {
    "id": "645",
    "text": "«Айланайын абаке!\nАкыл-эсин канаке!?\nЭрдин аты эрге тең,\nЭсине алгын, абаке!\nУят кылды абыдан\nЖаш Күлчоро кабылан.\nКир сактатпай тууганга, «\nКексиз болуп кетелик,\nБирге тууган бөлөңдөн,\nБуурулду аяп нетелик?».\nСеметей туруп кеп айтат:\n«Ой, калайык, — деп айтат, —\nБолуптур чоро, болуптур,\nТалаштырбай экөөнө,\nСуркоёнду минейин,\nКалкылдап келген жоо болсо\nКүлүктүгүн билейин...\nАккула жандан кайрамбы,\nАтамдан калган кеп экен,\nҮмөтөйдүн кунуна\nТайбуурулду бергеним —\nКыйын да болсо эп экен».\n\fДеп, ошентип, Семетей\nЭртеңкисин кенебей,\nКанчоронун айтканын\n«Калпыспы?» деп элебей.\nЖер чайпалткан чуу менен,\nАза күткөн туу менен,\nКөкүлүнө Буурулдун\nКарадан үкү тактырып,\nДүңгүрөтүп дүйнөнү\nДобулбасын кактырып,\nАгеркечтин алдына\nКабарчысын чаптырып,\nҮмөтөйдүн өлүгүн\nЧоролорго бактырып\n«Көңүл айт!» деп жөнөттү,\nКырк нөкөрүн ээрчитип,\nСары канды баш кылып...\nМуну мындай таштайлык,\nКанчоро менен Кыяздын"
  },
  {
    "id": "646",
    "text": "Кырк нөкөрүн ээрчитип,\nСары канды баш кылып...\nМуну мындай таштайлык,\nКанчоро менен Кыяздын\nДостугунан баштайлык.\n\fКАНЧОРО МЕНЕН КЫЯЗДЫН ДОСТОШКОНУ\nКанчоро менен Чачыкей\nШыбырашып, сырдашып,\nСеметейге ор казып,\nОр казганда мол казып,\nӨзөктөн чыккан өрт болду,\nӨзүнөн чыккан жат болду.\nҮмөтөйдүн кунуна\nТайбуурулду бергенде,\nКанчоро менен Чачыкей\n(Элден чыккан шерменде)\n«Эми кудай берди, — деп, —\nЭми кезек келди» деп,\nАрамдык жолго киргени,\n«Ушундай» деп бир адам\nДушмандыгын билбеди.\nСанаасы бузук Чачыкей\nСандуу жерге жүрбөдү.\nАр качандан бир качан\nУшак сүйлөп жүргөнү.\nКүлүскө күйүк салганы,\nЧачыкейге Семетей\nКылчайып ачык күлбөдү,\nКанчоро болсо ар качан\nКүлчородон кем болду.\nКүлчоронун айтканы\nКимге болсо эм болду!\nКара көңүл Канчоро\nКабыландай Күлүскө\nКайсы жерде тең болду?\nӨзүн-өзү кемсинтип,\nКанчоро кекти жыйнады,\n«Күлүстү артык көрөт» деп,\nКүйүтү ичке сыйбады.\nКандай кылып ийсем деп,"
  },
  {
    "id": "647",
    "text": "Канчоро кекти жыйнады,\n«Күлүстү артык көрөт» деп,\nКүйүтү ичке сыйбады.\nКандай кылып ийсем деп,\nИчинен бузук ойлонуп,\nӨзүнө макул ойгоруп,\n\fСеметейге кас болду,\nЖүрөгү кара таш болду.\nМуну билбей Семетей,\n«Кадырманым, иним» дейт,\nКара көңүл чоронун\nКандайлыгы билинбейт.\nҮмөтөй өлүп бүткөндө,\nТайбуурул тартуу кеткенде,\nКанчоро изин жашырып,\nДушмандыгын ашырып,\nЧачыкей менен кеңешип,\nСеметей менен Күлүскө\nИчтеринен эгешип,\nСемеңди эптеп соймокко,\nКүлүстүн көзүн жоймокко,\nСеметейдин атагын\nЖер жүзүнөн жоймокко,\nКадырлап өзүн кан кылып,\nКалк башына коймокко\nКуулук, шумдук ойлонду,\nЧачыкейди өзүнө\nКаншалыкка ойгорду...\nКөпөлөк учуп, куш сайрап,\nЖер саймадай болгондо,\nКен Таластын оюна\nКалың эл көчүп конгондо.\nКапарсыз жаткан калың журт\nБейпилдикке оңгондо,\nКанчоро кастык ойлонуп,\nОюнда токсон толгонуп,\nТаң атканда аттанып,\nКабагын ачып шаттанып,\nЖоо кийимин кийинип,\nӨзүнөн өзү сүйлөнүп,"
  },
  {
    "id": "648",
    "text": "Таң атканда аттанып,\nКабагын ачып шаттанып,\nЖоо кийимин кийинип,\nӨзүнөн өзү сүйлөнүп,\nШер Күлүскө кеп айтат,\nКеп айтканда деп айтат:\n«Айланайын Күлчоро,\nАтыңа бачым мин, чоро!\nТоодон кийик аталык,\nТамашага баталык..\nБечел болгон эмедей,\nҮйдө кантип жаталык.\nКайып жүрчүү тоолорду,\nКачырата басалык.\nКачантан бери бук болгон\nЧерибизди жазалык.\nОн чакты күнү жүрөлүк,\nОйноп дооран сүрөлүк.\nЖайлоого чыгар кез бекен,\nАнысын дагы билелик.\n\fКоогасыз жатар жыл болду,\nАттангын, чоро, жүрөлүк!».\nДеп, ошентип, кош алып,\nОн чакты жигит кошо алып,\nКең Таластын башына,\nКаркайган аска ташына,\nЧыга келип жатышып,\nТаштан теке атышып,\nТамашага батышып,\nЭчен белден ашышып,\nЭки баатыр келди эми,\nЭңкейип баарын көрдү эми.\nАбай кылып караса,\nАтыр жыттуу жел болуп,\nТелегейи тең болуп,\nӨзөнүндө, сайында\nЖапан алма баштыктай,\nЫшкындарын карасаң,\nАйдатып койгон аштыктай,\nКымыздыгы таяктай,\nЧемирчеги аяктай,"
  },
  {
    "id": "649",
    "text": "Ышкындарын карасаң,\nАйдатып койгон аштыктай,\nКымыздыгы таяктай,\nЧемирчеги аяктай,\nБетеге белден бураган,\nЭликтерди карасаң,\nБалтыркандын башынан\nТак секирип чураган\nЖайлоонун маалы болуптур,\nЖайкалып чөбү толуптур.\nМуну көрүп кош баатыр\nАрада эчен конуптур.\nКанчоро анан кеп айтат,\nКеп айтканда деп айтат:\n«Жүргүлө кайра баралык,\nЭлге кабар салалык.\nСуусамырды жайлайлык,\nСуу-сууга бээ байлайлык.\nӨзөндү бойлоп конолук,\nМал семиртип, оңолук».\nДеп, ошентип, калганда,\nКалганы макул алганда,\nАркардын этин байланып,\nАк кажырдай айланып,\nАр тараптан көрүшүп,\nАйлына кайта келишип,\nАлты күнү жол жүрүп,\nАр тараптан жер көрүп,\nАйлына келип кечинде:\n«Ала-Белди айланып,\nАңтара карап жер көрдүк,\nЖер желбиреп калыптыр,\nЖайлоо жакшы болуптур.\n\fЭртең айыл көчсүн, — деп, —\nҮйүнүн баарын чечсин, — деп,\nАла-Белди ашсын, — деп —\nСуусамырды кечсин, — деп, —\nСууну бойлоп консун, — деп, —\nӨзөн сууга конушуп,"
  },
  {
    "id": "650",
    "text": "Суусамырды кечсин, — деп, —\nСууну бойлоп консун, — деп, —\nӨзөн сууга конушуп,\nАр кимиси айылдын\nӨз алдынча болсун, — деп —\nКымыздан арак тартсын, — деп, —\nКызыгы журттан ашсын, — деп, —\nКыз бала менен боз бала\nМейли кадыр болсун, — деп, —\nМейли менен оңсун» деп,\nӨкүмүн экөө билгизип,\nЭлге жардык койду эми.\nЖелдей көчкөн калың эл\nЖете келип жайлоого\nЖергеси менен толду эми.\nКапкачандан ойлонгон\nКанчоронун тилеги\nКадимкидей болду эми.\nҮч айга чейин үзүр деп,\nШилээн берип, той-тойлоп,\nАр уруунун кандары\nКыла берди кесирди,\nБейкут жаткан арамдар\nБарган сайын эсирди.\nКайнардын кара көзүндө,\nКак чынардын өзүндө,\nБакайдын салган тамында,\nКөк жал Семең жанында,\nСакалдуусу Сары кан,\nОрдо күтүп он чоро,\nОйкуштаган жаш жолборс\nАбасынын жанында —\nОйротто жок Күлчоро.\nКара көңүл Канчоро\nБаштар ишин баштады:\n«Аламын, — деп, — намысты»\nКыянатын баштады.\nЭлдин баары кеткенде,\nКең жайлоого жеткенде,"
  },
  {
    "id": "651",
    "text": "«Аламын, — деп, — намысты»\nКыянатын баштады.\nЭлдин баары кеткенде,\nКең жайлоого жеткенде,\nКеңешкенсип кебелбей,\nКанчоро туруп кеп айтат,\nСеметейден жалтактап,\n«Сары кан аба, — деп айтат, —\nСеметей баатыр болгону,\nАрбак башка конгону,\nКоңурбайды алганы\nЭч кимден арман калбады.\n\fЧынкожо менен Толтойдун\nАлтын туусун жыкканы,\nМурдакыдай жоо келип,\nКаршыбызга чыкпады.\nКокустан душман келбесин,\nКордукту мыктап бербесин,\nЭч семирип бук болду,\nМал семирип нык болду,\nОолактап чекке барайын,\nОн күнү жолду чалайын,\nТашкенге дүрбү салайын,\nТалаанын баарын карайын.\nАндан мындай салайын,\nАнжыянга бет алып,\nАртып баарын карайын.\nКоконго дүрбү салайын,\nТуздун кара тоосунан\nТуш-туштун баарын карайын.\nЖакын барбы, жат барбы ,\nЖол жосунун ченейин,\nЭл аралап, жер көрүп,\nТамаша кылып келейин.\nЖер бетинде кобурду,\nАйланайын Сары аба,\nТолуктап айтып келейин».\nДеп, ошентип, калганда,\nМийзам учуп, күз болуп,"
  },
  {
    "id": "652",
    "text": "Айланайын Сары аба,\nТолуктап айтып келейин».\nДеп, ошентип, калганда,\nМийзам учуп, күз болуп,\nАш-той берчүү адамдар\nДаярданып калганда,\n«Мейлиң, барсаң, баргын, — деп,\nБелдин баарын чалгын» деп,\nМакулдук берди Сары кан,\nСеметей «макул, куп» деди,\nЭлдин баары «эп» деди.\nКарап турган карылар\n«Ушул жакшы кеп» деди.\nЖооп алганда Канчоро:\n«Айланайын Күлүстөн!\nАтыңдын жеми күрүчтөн,\nМиң жылкыга тургандай,\nЭэр-токумуң күмүштөн.\nСен Күлчоро болгону\nСерпишкениң оңбоду,\nКана мүйүзүң чыкканы?\nКана сага жукканы?!\nУшул жашка келгенче,\nМени киши дебедиң,\nКиши ордуна көрбөдүң,\nСуркоёнду бербедиң,\nКачан болсо, түгөңгүр,\n\fКоркоксуң деп тергедиң.\nУшу жашка келгенче,\nТайбуурулду минбедим.\nДалай заман өтүптүр,\nЖе Суркоён сырын билбедим.\nУшу жолдо баатырым,\nСуркоёнду берсеңчи,\nКүлүктүгүн билейин,\nДалай-далай тоолор бар,\nАркыраган суулар бар,\nБаарын артып келейин.\nКөргөнүмдүн баарысын\nКөбүңө айтып берейин."
  },
  {
    "id": "653",
    "text": "Аркыраган суулар бар,\nБаарын артып келейин.\nКөргөнүмдүн баарысын\nКөбүңө айтып берейин.\nБул тилекти аткарсаң,\nАйланайын Күлүсүн,\nМындай-андай дебейин».\nОшондо Күлүс кеп айтат,\nКеп айтканда деп айтат:\n«Медери элең элимдин,\nТаянчы элең белимдин,\nЧегээси элең жеримдин,\nКадоосу элең калкымдын,\nНамысы элең атымдын,\nСураганың ушубу,\nМинип жолго сала кой,\nБилгениңдей боло кой.\nАтышканда — мергеним,\nТилегиң кудай бергеним,\nКүрөшкөндө — балбаным,\nКатар өскөн ардагым,\nКантип күчүн аяйын,\nАла койгун барданым!».\nДеп, ошентип, ат берди,\nАянбастан бат берди,\nБаары бирдей бажырап,\nСеметей менен Сары кан,\nКош баатырга кубанып,\nКарап турду божурап,\nСары кан менен Бакай кан\nСакалдарын жайкашып,\nАлкашып калды жобурап...\nЖоо-жарагын шайланып,\nАзык-түлүк байланып,\nКанчоро жолго салды эми.\nАлышканды жеңгин деп,\nКүлчоро күтүп калды эми,\nАркырата жол жүрүп,\nАл күнү катуу мол жүрүп,\nОлуя-Ата, Меркини"
  },
  {
    "id": "654",
    "text": "Күлчоро күтүп калды эми,\nАркырата жол жүрүп,\nАл күнү катуу мол жүрүп,\nОлуя-Ата, Меркини\n\fКак ошондон беркини,\nДүрбү салып олтуруп,\nАндан неме таба албай,\nКадиктүү баатыр Канчоро\nБурулуп жолго салды эми.\nБура тартып бир жерге,\nКанчоро конуп калды эми.\nЭртеси күнү болгондо,\nНамангенди бет алып,\nАркырата жүрдү эми.\nТуздун кара тоосунан,\nБура тартып келди эми.\nАнжыянды каратып,\nАбдан дүрбү салды эми.\nАндан неме көрүнбөйт,\nЖана мындай имерип,\nОң жагына жиберип,\nОпколжуп дүрбү салды эми,\nКүңгүрөнүп алды эми:\n«Атаңдын көрү эр Кыяз,\nАтаңа наалат көр Кыяз,\nУбададан танганбы,\nУнутуп мени калганбы!\nКелиштирип кеп айткан,\n«Келмек болду» деп айткан\nЖансыздын сөзү жалганбы?».\nДеп, ошентип, Канчоро\nЭт бышымга токтолуп,\nЭс алып атын откоруп,\nИшенгени эр Кыяз\nКездешер жерде жок болуп,\nАр санаасы токтолуп,\nҮшкүрүп турган чагында,\nКүркүрөп мылтык угулду,\nУккан жерден чоронун\nКубулуп түсү бурулду."
  },
  {
    "id": "655",
    "text": "Үшкүрүп турган чагында,\nКүркүрөп мылтык угулду,\nУккан жерден чоронун\nКубулуп түсү бурулду.\nКапчыгайга алаңдап,\nЫлдый басып салаңдап,\nЭэк алдына караса,\nӨзөндү бойлоп талаша,\nЭсеби жок кол менен,\nСанаты жок эл менен\nЖедигер журту кылкылдап,\nЖер майышып былкылдап,\nКабардап мылтык аттырган,\nКара жүрөк ант урган\nЭр Кыяздын өзү экен.\nКубангандан Канчоро\nБир кудайга зар айтып,\nПил баштаган нар айтып,\n\fОюрманын бел менен,\nОйку-тайкы жол менен,\nКарышкырдай Канчоро\nОйго түшүп келди эми.\nАнтташып жүргөн досунун\nАрдактуу жүзүн көрдү эми.\nАттан түшө көрүшүп,\nАйкашып жатып өбүшүп,\nКанчоро баатыр кеп айтат:\n«Тыңшагын Кыяз! — деп айтат,\nКурчанган курум сен элең,\nКубат кылган эр элең,\nУдаасы менен кат бердим,\nУйкумду коюп, бат бердим.\n«Көккө тууган көкмүн» деп,\nӨзүңө нечен кат бердим.\nАрстансыңбы, нарсыңбы?\nАйткан кепте барсыңбы?\nСөз алышып, сөз берген,\nЭкөөбүздүн антыбыз\nКадимкидей калсынбы?"
  },
  {
    "id": "656",
    "text": "Айткан кепте барсыңбы?\nСөз алышып, сөз берген,\nЭкөөбүздүн антыбыз\nКадимкидей калсынбы?\nЖе болбосо кан Кыяз\nНамысы жок опосуз,\nОпуртмалуу жансыңбы?\nКан Толтойду өлтүргөн\nКанкорго эми кез келди.\nКагылайын кан Кыяз,\nАйтышкан антты бузбасаң,\nЭми бизге тез келди!».\nДеп, ошентип, Канчоро\nКудайга салып кеп айтып,\n«Ушул анттан тайганды\nАккелте урсун» деп айтып,\nКыйын айла иштешип,\nКылычтын мизин тиштешип,\n«Келе бергин тартынбай,\nТаласта толгон киши жок,\nОрдодо турган он чоро,\nЭчтеме менен иши жок.\nУшул кезде Семетей,\nТайбуурулдан айрылып,\nМокоп калды, мизи жок.\nОн беш күндө даяр бол,\nМен барайын Таласка,\nЭсебиңден адашпа!\n«Атабыз өткөн Манастын\nКүмбөзүнө баргын» деп,\nАлдап алып келейин,\n«Арбагына Манастын\nБата кылып келгин» деп,\n\fКылгылыктын баарысын\nОшол жерде кылалык.\nЭэрчитип келген эл болсо,\nОшол жерден кыралык!\nКан жөткүртүп жетимди,\nӨрт өчкөндөй басалык.\nЧынкожо, Толтой куну үчүн,"
  },
  {
    "id": "657",
    "text": "Ошол жерден кыралык!\nКан жөткүртүп жетимди,\nӨрт өчкөндөй басалык.\nЧынкожо, Толтой куну үчүн,\nКанчоронун ары үчүн,\nЖетилип турган жетимди\nКабыргадан басалык.\nКанын суудай чачалык!».\nДеп, ошентип, калганда,\nКанчоронун тулпарын\nКыяздын көзү чалганда:\n«Эртеги өткөн эр Толтой,\nЭпсиз эле ак жолтой,\nМына бул минген тулпарың\nАгамдын аты көрүнөт,\nКөрүп туруп чыдабай,\nКөзүмдүн жашы төгүлөт.\nАныгын айтчы, Канчоро,\nАтамдын аты ушубу?\nСуудан чыккан сүлүгүм,\nСуурула чыккан күлүгүм!\nСуркоён өзү ушубу?\nТуягында тура жок,\nТулпар сындуу мал экен,\nЖүрөгүндө кара жок,\nӨкүмдүгү бар экен.\nМоюндарын карасам,\nСууда сүзгөн чүрөктөй,\nАр мүчөсүн карасам,\nТашка тарткан сүрөттөй.\nАбай кылып карасам,\nДаваан ашса, кайыптай,\nДарыя кечсе, кайыктай,\nКолу кыска жан экен,\nКоён сындуу мал экен.\nУшуну минип алдырган,\n«Тоодой Толтой» десе да,\nАбакем алсыз жан экен!».\nДеп, ошентип, кан Кыяз\nАмандашып айрылып,"
  },
  {
    "id": "658",
    "text": "«Тоодой Толтой» десе да,\nАбакем алсыз жан экен!».\nДеп, ошентип, кан Кыяз\nАмандашып айрылып,\nСуркоёнду көргөндө,\nБөтөнчө жаны кайгырып.\nЖегенине тоюшуп,\nЖээби, жээби болушуп,\nУбаданы бектешип,\nУшундай деп чектешип,\nАйрылышып калды эми.\n\fАркыратып Канчоро\nАзыр жолго салды эми...\nАт аябай жол жүрүп,\nКүндөп-түндөп мол жүрүп,\nБир адамга билинбей,\nБир кишиге көрүнбөй,\nБир кишинин көзүнө\nКандуу чоро илинбей,\nТүндө келип күлүктү\nТаң ашырып салды эми.\nЧачыкейдин үйүнө\nЖылып басып барды эми.\nУурулардай кыбырап,\nУкмуштарын шыбырап,\nКан, канышай болгонсуп,\nКадыр менен толгонсуп,\nЭкөөнөн башка киши жок,\nӨңгө жандын иши жок,\nКучакташа жатышып,\nКызыктарга батышып,\nБири — каныш, бири — кан,\nОй түбүнө батышып,\nОйлорунча болушуп,\nОполуудай оңушуп,\nКылган иштин баарысын\nБаатырлыкка жоорушуп,\nЭртең менен болгондо,\nТамак-ашка тойгондо,\nКара жүрөк Канчоро\n(Капасы жок ал чоро)\nСеметей, Бакай, Сары кан,"
  },
  {
    "id": "659",
    "text": "Тамак-ашка тойгондо,\nКара жүрөк Канчоро\n(Капасы жок ал чоро)\nСеметей, Бакай, Сары кан,\nБаарына келип кеп айтат:\n«Кагылайын абаке!\nАйлана — тынчтык, — деп айтат. —\n«Как» этип учкан карга жок,\nАбаке, сенин дооруңда\nКармаша турган калба жок.\nТегеренип карасам,\nТерс кыялдуу мал да жок,\nТелегейи тептегиз,\nАйланайын абаке,\nТетири учкан карга жок.\nОлуя-Ата, чоң Ташкен,-\nОшонун баарын карадым.\nАр кайсы жерде мал жатат,\nЖыргап, куунап эл жатат.\nМыйзам учуп, күз болуп,\nЖер семирип түз болуп,\nКоон бышып жай болуп,\nЖердин баары май болуп,\n\fЭгиндин баары бышыптыр,\nТүркүн-дүйүм жыгачтын\nМөмөсү жайнап түшүптүр.\nӨнөгү бирге элдерден\nӨчөшүп сага жоо болбойт,\nУшул быйыл жоо болсо,\nБул замана соо болбойт.\nЖайланып жата бергиле,\nЖайлоону көрүп келгиле,\nЭркин ойноп куш салып,\nЫракатын көргүлө.\nСүт бото менен тайлардан\nШеринени бергиле.\nАбакемдин доорунда\nАябай үзүр көргүлө».\nДеп, ошентип, калганда,"
  },
  {
    "id": "660",
    "text": "Шеринени бергиле.\nАбакемдин доорунда\nАябай үзүр көргүлө».\nДеп, ошентип, калганда,\nЫраазы болуп эл кетти,\n«Эми кудай берди» деп,\nКандыгын ойлоп Канчоро\nКөңүлүн көккө дегдетти...\nМуну мындай таштайлык,\nКанчоронун Семеңе\nКастыгынан баштайлык.\n\fСЕМЕТЕЙ МЕНЕН КҮЛЧОРОГО\nКАНЧОРОНУН КАСТЫГЫ\nКанчоро менен Кыяздын\nБелгилүү күнү болгондо,\nКармашка келген калын кол\nКапчыгайга толгондо,\nКөңүлдө кылдай кообу жок,\nКөк жалың эркин оңгондо,\nКанчоро келип кеп айтат,\nКылдаттык менен тек айтат,\nКүлчорону күүлөнтүп,\nМына мындай деп айтат:\n«Айланайын Күлчоро,\nҮйдө жүрсөң, — бир чоро,\nЖоого чыксаң, — миң чоро!\nОюма сонун иш түштү,\nАйтканымды бил, чоро!\nАк күмбөзгө баралык,\nАк боз бээни жаралык,\nКан Манастын арбагын\nБир кубантып алалык!\nКөптөн бери тайыбай,\nКөңүлдөн чыккан турбайбы!\nТайыбасак Манасты,\nАрбагы бизди урбайбы!».\nМунум «кандай кеп?» деди,\nАласы жок эр неме\nКүлчоро муну «эп» деди."
  },
  {
    "id": "661",
    "text": "Арбагы бизди урбайбы!».\nМунум «кандай кеп?» деди,\nАласы жок эр неме\nКүлчоро муну «эп» деди.\n«Айталы, — деп, — абама»,\nШашып атка минишип,\nСеметейге келишип,\nАбасына кеп салды.\n«Көк жал Манас арбагын\nТайыйлычы!» деп салды.\nСеметей анда кеп айтат,\nКеп айтканда деп айтат:\n«Жакшы болот, жүргүлө,\nКубанып эркин күлгүлө,\nАк боз бээни алгыла,\n\fАй туяктап чалгыла!\nЭлик атып, бой жазып,\nАябай ойноп кангыла.\nКоно жатып тайыйлык,\nЭмесе, балдар, жүргүлө!\nЭркинче ойноп-күлгүлө!».\nДеп, ошентип, Семетей\nАк боз бээни бош алып,\nЧоролорун кошо алып,\nАтка минип калганда,\nКаныкей билбей арманда,\nКөрө коюп буларды,\n«О, балдар!» деп калганда,\nАттанып калган Семетей,\nАтынын башын бурду эле,\nАйланып карап турду эле.\nКаныкей зарлап кеп айтат ,\nКеп айтканда деп айтат:\n«Айланайын жалгызым!\nЭт жүрөгүм солкулдайт,\nКөзүм тартып болкулдайт,\nКөңүлүм көптү санатат,\nАлып учуп жүрөгүм,\nКагылайын кулунум,"
  },
  {
    "id": "662",
    "text": "Көзүм тартып болкулдайт,\nКөңүлүм көптү санатат,\nАлып учуп жүрөгүм,\nКагылайын кулунум,\nЭмине болуп баратат?\nТайбуурулдан айрылып,\nКанатың сынып кайрылып,\nЧайдоосуң алтын, жез эмес,\nУшу бүгүн үйүңдөн\nБастырып чыгар кез эмес.\nТүндө жатып, түш көрдүм,\nТүшүмдө жаман иш көрдүм,\nКанжыгадан баш көрдүм,\nКол көөкөрдөн жаш көрдүм,\nТалас ылдый өрт көрдүм,\nОлуя-Ата көл болду,\nМуну да көздөн өткөрдүм.\nАлчагай мүйүз, ак эркеч\nАйды карап маарады,\nТултук мүйүз көк бука\nТуу түбүндө көрүндү.\nКырк эмчектүү кер канчык\nКыдырата шимшиди,\nҮнүн баспай кыңшыды.\nЧынар терек жыгылды,\nКарс эткен үнү угулду.\nБаштан сыймык куш кетип,\nБөпүлөсөм конбоду,\nМанастан калган сыр чыны,\nКуйсам ичи толбоду.\n\fБул эмне болучу?\nТил алып ботом, койсоңчу!\nАндан көрө, кулунум,\nБээңди үйгө сойсоңчу!».\nДеп, ошентип, калганда ,\nЭненин мизин кайтарбай,\nСеметей «дурус кеп» деди.\nКойгула балдар эмесе,\nАтакемдин арбагын"
  },
  {
    "id": "663",
    "text": "Эненин мизин кайтарбай,\nСеметей «дурус кеп» деди.\nКойгула балдар эмесе,\nАтакемдин арбагын\nМындан тайыш «эп» деди.\nКанчоро анда кеп айтат,\nКеп айтканда деп айтат:\n«Катигүн эне, кантесиң,\nКокуй эне, не дейсиң!\nКарыганча какчаңдап,\nКадаланып болбойсуң.\nАжал жетип, күн бүтсө,\nАжалдан кимди коргойсуң!\nКөрүп турган эмедей,\nКатүгүн энем, болбойсуң.\nБейитке бата кыла албай,\nБизди кудай уруппу!\nБул жердеги күмбөздөн\nБирөө карап туруппу!\nБул Семетей болгону.\nСерпишкени оңбоду.\nАр кайсы дөөлөр кеп кылган,\nАтын угуп абамдын\nӨз жанынан шек кылган.\nАткан огун санаган,\nАтышамын дегендер\nАйкаша албай жадаган.\nКагылайын энеке,\nКарып калган окшойсуң,\nКарылыгын, болбосо,\nМинтип бизди тоспойсуң!\nКарыны дайым тыңшасак,\nКайрылып үйдөн чыкпайбыз,\nКайкалап келген жоо болсо,\nКармаша албай ыктайбыз!\nЭнеке, койгун сөзүңдү,\nУккун ушул сөзүмдү!».\nДеп ошентип, Канчоро\nБолбой туруп алды эле,\nЭми кой деп айта албай"
  },
  {
    "id": "664",
    "text": "Уккун ушул сөзүмдү!».\nДеп ошентип, Канчоро\nБолбой туруп алды эле,\nЭми кой деп айта албай\nЧоронун мизин кайтарбай,\nЭч айласын таба албай,\nКаныкей күйүп кеп айтат,\nКеп айтканда деп айтат:\n«О, түгөнгөн Канчоро,\n\fАйтар сөздү аз кылдың,\nСырыңды билген эч ким жок,\nОолуктуруп абаңды,\nТайбуурулдан жазгырдың.\nБир кезекте абаңды\nАйчүрөктөн азгырдың.\nЭмине балам, билгениң?!\nАйтканыма кирбедиң!\nКөптү көргөн энеңдин\nКөлдөп аккан жашы бар,\nКөк жал Манас төлгөсү —\nКөнөктөй кара ташы бар.\nЭч болбосо, чунактар,\nБул сөзүмдү уккула,\nТуура тартып бул жерден\nТөлгө ташка чыккыла!\nМанас жолго чыгарда,\nУшул ташка барчу эле,\nАккуладан арбайып,\nАттап түшө калчу эле.\nКөнөктөй болгон ал ташты,\nБут атым жерге көтөрүп,\nАпарып таштап салчу эле.\nОшондон кийин аттанып,\nБет алган жакка кетчү эле.\nЖе болбосо ошону\nКөтөрө албай калчу эле.\n«Эми жолум болбойт» деп,\nТим эле кайтып келчү эле.\nКачан ташты көтөрсө,"
  },
  {
    "id": "665",
    "text": "Көтөрө албай калчу эле.\n«Эми жолум болбойт» деп,\nТим эле кайтып келчү эле.\nКачан ташты көтөрсө,\nЧабытты анан чалчу эле.\nОшол ташты, чунактар,\nКөтөрө албай калсаңар,\nКөбүрбөй кайта салгыла!\nАкыркы менин айтарым,\nОшого туура баргыла!».\nДеп, ошентип, Каныкей\nСөзүн айтып салганда,\nСеметей карап калды, дейт,\nАйчүрөк чыга калганда,\nАнда Чүрөк кеп айтат,\n«Арстаным, укчу! — деп айтат,-\nСаадагың алтын, жез эмес,\nАттанар бүгүн кез эмес,\nЖылдызга каршы күн эле,\nАзырча жаткын тим эле!\nМыйзам учуп күз болуп,\nЖер семирип түз болуп,\nЖалпы элиңди көчүрүп,\nТаласка тегиз түшүрүп,\n\fАдамдын баарын жыялы,\nЖалпы түлөө кылалы!\nКары дебей, жаш дебей,\nКатын дебей, кыз дебей,\nКан атамдын күмбөзгө\nБир зыярат кылалы!\nЭки, үч күнү токтолуп,\nАнан кийин козголуп,\nКөчө барып көрөлү!\nАзырынча энемдин\nАйтканына көнөлүк!».\nОшондо Семең күүлөнүп,\nАчуу кылып сүйлөнүп,\n«Каныкей тилин албастан,\nСенин тилиң мен алсам,"
  },
  {
    "id": "666",
    "text": "Ошондо Семең күүлөнүп,\nАчуу кылып сүйлөнүп,\n«Каныкей тилин албастан,\nСенин тилиң мен алсам,\nЭнемдин шагы сынбайбы?\nДушмандар укса, күбүрөп,\nКүлүшүп, ушак кылбайбы?!\nКелинчек десем, керилбе,\nБайбиче десем, мактанба!\nКаныш десем, кайкайба!\nӨз алдыңдан чалкайба!\nЖосуну жок сүйлөйсүң!\nҮйүңдү бил, Айчүрөк,\nКолуму кантип бийлейсиң!».\nОшону айтып эр Семең,\nОолугуп жөнөй берди эми,\nЭки көзүн имербей,\nЭнекеси Каныкей\nЭэрчип карап калды эми.\nАндан мурун жол жүрсө,\nСеметейдин артынан\nЖолборс кошо жүрчү эле,\nКасиеттүү Каныкей\nКөзү менен көрчү эле.\nАжыдаар ак жылан,\nАкмалап кошо жүрчү эле,\nОшону көрүп Каныкей,\nКөп кубанып калчу эле.\nЭми бүгүң караса,\nЭчтемени көрбөдү,\nАлда кандай болот деп,\nКөзүнүн жашы көлдөдү.\nЭэликтире чабышып,\nҮзөңгүлөр кагышып,\nҮйүрмөнүн бел менен\nОйку-кайкы жол менен\nСандыргалуу эр Семең,\nСалдай ташты көрүүгө\nСалып чыгып келди эми.\n\fКөнөктөй болгон сал ташты,"
  },
  {
    "id": "667",
    "text": "Сандыргалуу эр Семең,\nСалдай ташты көрүүгө\nСалып чыгып келди эми.\n\fКөнөктөй болгон сал ташты,\nКөрө коюп күлдү эми.\nТаш бетинде Манастын\nШумкарынын изи бар,\nАр жеринде аяктай,\nТулпарларынын изи бар.\nЭки жагын караса,\nЭрлеринин изи бар.\nАлмамбет, Чубак көк жалдар.\nШерлеринин изи бар.\nМуну көрүп Семетей,\nАттан түшө калды эми,\nБаякы ташка барды эми.\nАлып мындай салам деп,\nКөтөрө албай калды эми.\nБаягыны көргөндө\nОозунан түтүн буркурап,\nКөзүнөн жалын шыркырап,\nЧымырканып, чыңданып,\nМурункудан тыңданып,\nКөтөрөм десе, көк жалдын\nЧыйырыккан бою жазылбай,\nЧындаган ачуу басылбай,\nБүткөн бою дүркүрөп,\nДагы барып алды эми.\nОбдулам деп ордунан\nЖылдыра албай калды эми.\nКөзүнөн жашы сызылып,\nКөөнү кетти бузулуп,\nМурдунан каны тамчылап,\nЭтек-жеңин камчылап,\nУялгансып Семетей,\nАйта салды «алчылап!».\nАл — аңгыча Күлчоро,\n«Абаке сага нетти, — деп, —\nАлың кайда кетти?» деп,\nАттан түшө жүгүрүп,"
  },
  {
    "id": "668",
    "text": "Ал — аңгыча Күлчоро,\n«Абаке сага нетти, — деп, —\nАлың кайда кетти?» деп,\nАттан түшө жүгүрүп,\nБир колу менен ал ташты,\nЫргытам деп келди, дейт,\nКөнөктөй болгон кара таш\nЧорону дагы жеңди, дейт!\n«Ташың менен кургун, — деп,\nДагы өөдө тургун — деп, —\nБир көтөрүп көргүн» деп,\nСеметей карап турду эле.\nБардык күчүн аябай,\nКүлчоро колду сунду эле.\nКыймылдабай кара таш,\nЖабышкандай болду эле.\nАйран калып Семетей,\n\fӨпкө, боору биригип,\nКабышкандай болду эле.\nМуундары шылк этип,\nОң, жак буту кырт этип,\nАксап калды Күлчоро,\nДемейдеги миң чоро.\n«Көпшөк, чоро, көпшөк!» деп,\nКаркылдады Канчоро.\n«Жүргүлө, балдар кетели,\nКетпегенде нетели!\nТөлгө болбой калган соң,\nКайрылып үйгө кетели!».\nДеп, Семетей айтканда,\nКанчоро туруп кеп айтат:\n«Койгун, аба! — деп айтат, —\nКүлчоро, мындай келгин, — деп,\nМен көтөрөм бергин! — деп,\nКара ташка барды эле,\nТебетей алган эмедей,\nКолуна кармап алды эле."
  },
  {
    "id": "669",
    "text": "Мен көтөрөм бергин! — деп,\nКара ташка барды эле,\nТебетей алган эмедей,\nКолуна кармап алды эле.\nКарап турган эки шер\nӨңү-түшүн биле албай,\nАйран болуп калды эле.\nКанчоро анда кеп айтат,\nКелберсип туруп бек айтат:\n«Олуя ташың ушубу?\nОодара албай калдыңар,\nКамгактай болгон ушуну!\nАйланайын абаке,\nСен Семетей болгону\nСерпишкениң оңбоду.\nМен Канчоро болгону\nКүлчородой көрбөдүң,\nЖе бир киймиңди бербедиң,\nЖе Буурулду минбедим!\nАйланайын абаке,\nОшо күндөн ушу күн\nМындайымды билбедиң!\nЖе Аголпогуң бербедиң,\nАрбагымды көрбөдүң!\nАрманым калды ичимде,\nЭми кантип кетесиң,\nКеткенде барып нетесиң?\nЖүргүн, баатыр, баралы,\nАк боз бээни чалалы,\nМен ыргыткан кара таш,\nТөлгөнүн ушул келгени.\nТилеп келген тилекти,\nКудайым анык бергени.\n\fЖакшы болду, абаке,\nБул ташты чороң жеңгени!».\nАл, ошентип, калганда\n«Баса, чором, баса» деп,\nБасалгалуу Семетей\nТаластын суусун кечти эми.\nӨйүзүндө күмбөзгө"
  },
  {
    "id": "670",
    "text": "«Баса, чором, баса» деп,\nБасалгалуу Семетей\nТаластын суусун кечти эми.\nӨйүзүндө күмбөзгө\nКошун дароо чечти эми.\nАры-бери жайланып,\nТүтүн салып чайланып,\nАрбагына Манастын\nАк боз бээни чалды эми.\nКырк кулактуу казанга\nКазы-карта салды эми.\nКабыландай Семетей,\nКаржалып турган эмедей,\nКара ташка таң болуп,\nОйлонуп башы маң болуп,\nСуркоёнду байлатып,\nКазанга этти кайнатып,\nАбай кылып караса,\nКазанды кудай урду эми,\nКүн бүркөлгөн эмедей.\nАңтарылып түрүлдү.\nТүрүлмөк түгүл казандын\nТүбүнөн бери көрүндү.\nКөрө коюп Семендин\nКабыргасы сөгүлдү.\nКөрө коюп Күлчоро\nКөзүнөн жашы төгүлдү..,\nСеметей анда кеп айтат:\n«Иш бүттү, Күлүс, — деп айтат, —\nТүлөө мындай болобу,\nТүлөө мындай болгондо,\nУшуну жеген оңобу?\nАттарды алып келгиле,"
  },
  {
    "id": "671",
    "text": "Батыраак атка мингиле!\nБул укмуштун чын сырын\nАттанып, балдар, билгиле!»\nАл аңгыча болбоду,\nАйлантып өлүм торгоду!\nМай-Булактын башынан,\nБакайдын кызыл ташынан,\nАк ала желек туу менен,\n«Багыш кан!» деген чуу менен\nКыяздын колу көрүндү.\nКөрө коюп Күлчоро,\n\f«Бул эмне шумдук!» деп,\nКабыргасы сөгүлдү.\nЭки чоро, бир төрө,\nАйгайлаган жоо көрүп,\nСуркоёнго жүгүрдү,\nНе кыларын биле албай,\nТирүүлүктөн түңүлдү...\nКанчоро туруп кеп айтат:\nУккула мени! — деп айтат, —\nАйланайын абаке-эй!\nБашка кара күн тууса,\nАлп Канчоро — мынакей!\nКөнөктөй болгон көк ташты\nКөтөрө албай койгонсуң,\nКагылайын Күлчоро,\nСен да ушундай болгонсуң,\nКеле бери атыңды,\nКимге айтасың датыңды!\nКыяз кулга барайын,\nКыйратып ойрон салайын!\nКүчүм ташып турганда\nБашын кесип алайын.\nБагыштын уулу Кыязды\nНайзага илип салайын!\nКолум менен ыргыттым,\nКоргошундай ташыңды.\nЭми, абаке, билесиң,\nКыяздын башын кескенде\nКанчороңдой асылды."
  },
  {
    "id": "672",
    "text": "Коргошундай ташыңды.\nЭми, абаке, билесиң,\nКыяздын башын кескенде\nКанчороңдой асылды.\nАжал жетсе, өлөйүн\nАкыретин көрөйүн.\nМен Канчоро болгону,\nКармашканым оңбоду.\nУшу жашка келгени,\nКара тумшук чороңду\nКиши-миши дебейсиң,\nКийимиңди бербейсиң!\nЖе Тайбуурулду минбедим,\nЖе тартылбай жоого кирбедим,\nЖе Суркоёнду бербедиң.\nСундуруп найза албадым,\nМенменсинген дөөлөргө\nБеттешип жеке барбадым.\nЖекеден мөөрөй албадым,\nУшу бүгүн, абаке,\nЖылдызым мага он эле,\nКөтөргөн ташым чоң эле.\nКыязга жеке чыгайын,\nКөзүң менен көрүп тур,\nКөтөргөн туусун жыгайын».\n\fДеп, ошентип, калганда,\n«Болбойлу» деп арманда,\nСемең туруп кеп айтат:\n«Канчоро иним! — деп айтат, —\nКай жериңден кемиң бар,\nКүч көрсөтөр эбиң бар!\nАртык белги саа келди,\nАрмандуу белги маа келди,\nЖакшы белги саа келди,\nЖаман белги маа келди,\nАттангын, чоро, аттангын!\nАлышкан жоого бат баргын!\nБиз жаман атты минелик,\nЖанында бирге жүрөлүк»."
  },
  {
    "id": "673",
    "text": "Аттангын, чоро, аттангын!\nАлышкан жоого бат баргын!\nБиз жаман атты минелик,\nЖанында бирге жүрөлүк».\nДеп, ошентип, Семетей\nСуркоёнду мингизип,\nСыр найзаны сунгузуп\nАккелтени асынтып,\nКанчорону ташынтып,\nЖөнөтүп туруп калды эми...\nАтка минип калган соң,\nЖоо жарагын алган соң,\nАнык сырын ачты эми.\nКыязга карап зыргытып,\nКылчайбастан качты эми.\nОшол кезде Канчоро\nКан Кыяз менен көрүшүп,\nКолун кармап өбүшүп,\nАралашып калды эми.\nКүлчоро менен Семеңе,\nЖаман да болсо аттары,\nЖакын болбой калды эми...\nАл аңгыча болбостон,\nАтка буйда койбостон,\nАк ала желек туу менен,\n«Кыяз!» деген чуу менен,\nАк асаба туу менен,\nАсман көктө чуу менен\nСеметей менен Күлүстү\nТегеректеп келди эми.\nҮмүт үзбөй Күлчоро,\nӨңү-түшүн биле албай,\nКанчорого жалынып,\nМойнуна курун салынып:\n«Айланайын Канчоро!\nЧалгынды бирге чалыштык,\nЖылкыны бирге алыштык,\nБелге саадак бууштук,\nМанжуудан жылкы кууштук,\nБир туугандай тууштук!"
  },
  {
    "id": "674",
    "text": "Жылкыны бирге алыштык,\nБелге саадак бууштук,\nМанжуудан жылкы кууштук,\nБир туугандай тууштук!\n\f                   Кай жерден көңүл сууштук?\n                   Тоорулду бирге тооруштук,\n                   Күлүктү бирге жооруттук,\n                   Күйүп барам. Канчоро,\n                   Кай жерде көңүл ооруштук?!\n                   Эмчекти бирге эмиштик,\n                   Тамакты бирге жеп ичтик.\n                   Бизди көргөн душманга\n                   «Эгиз чоро» дегиздик.\n                   Айланайын Канчоро,\n                   Менин тилим ал, чоро!\n                   Бала экенден экөөбүз\n                   Балбандашып бир өстүк!\n                   Тай, кунандай тебишип,\n                   Тайтайлашып эңиштик.\n                   Анык баатыр баатырды\n                   Ушундай кылып алдайбы?!\n                   Алдап жүрүп күн көргөн\n                   Шерменде болуп калбайбы?!"
  },
  {
    "id": "675",
    "text": "Алдап жүрүп күн көргөн\n                   Шерменде болуп калбайбы?!\n                   Агам чоро, тилимди ал!\n                   Таарынчың болсо, жоюлат.\n                   Таалайсыз кылбай, кайра сал!\n                   Кеткен менен, Канчоро,\n                   Керилип эркин жатпайсың,\n                   Семетейдей абаңды\n                   Кош дүйнөдөн таппайсың!\n                   Каныкейдин ак сүтүн\n                   Канчоро, кантип актайсың!\n                   Өөдө чыгар өбөк жок,\n                   Ылдый түшөр жөлөк жок,\n                   Эки чоро бир төрө\n                   Үчөөбүз бирдей киши элек,\n                   Жеңилбес жоого күч элек.\n                   Ушунун баары, Канчоро,\n                   Абакемдин иши эле!\n                   Биз биригип турганда.\n                   Кан Кыяз кайдан киши эле!\n                   Бузбагын, чоро, дилиңди!"
  },
  {
    "id": "676",
    "text": "Кан Кыяз кайдан киши эле!\n                   Бузбагын, чоро, дилиңди!\n                   Ала көр, баатыр, тилимди?\n                   Бизден кеткен иш болсо,\n                   Кетирербиз кириңди!\n                   Жаңыдан кайта куралган,\n                   Эл эмине болучу?\n                   Жаңыдан кайта ээлеген\n                   Жер эмине болучу?!\n                   Убалын ойло элиңдин,\n                   Убайын ойло жериңдин!\n                   Өз журтуна ок атып,"
  },
  {
    "id": "677",
    "text": " Семетейге уялаш болсун деп, Канчоро менен Күлчорого Каныкей эмчегин эмизген.\n\fКайсы жакка элирдиң?!\nӨз элиңе бата албай,\n(О, Канчоро, кулак сал!)\nКайсы күчкө семирдиң?!..».\nДеп, ошентип, Күлчоро\nКүңгүрөнүп алды, дейт,\nКүйүт менен калды, дейт.\nМуну мындай таштайлык,\nӨлүү десе, көрдө жок,\nТирүү десе, жерде жок\nСеметейден баштайлык.\n\fСЕМЕТЕЙДИН ӨЛҮШҮ ЖЕ КАЙЫП БОЛУШУ\nЖе кашатка басып аша албай,\nКыяз менен Канчоро,\nОшондон коркуп калың журт,\nЖе кайра тартып кача албай,\nЖе найза сунуп айкырып,\nАрстан, шерге бата албай,\nАлек болуп күйүнүп.\nКалың журт турат чуулдап,\nАманат жандан түңүлүп.\n«Аркабыз эле Семетей,\nКагышты кантип салабыз.\nКара кытай, манжуу жок,\nКаран калган жетимдин\nКантип башын алабыз?».\nДеп, ошентип, калың эл\nЧуркурашып кыбырап,\nБилбегенге билгени\nАкырын айтып шыбырап,\n«Атасы Манас эр көк жал\nОлжого кыргыз кеткенде\nАлтайга барып туулган.\nОн экиге келгенде,"
  },
  {
    "id": "678",
    "text": "«Атасы Манас эр көк жал\nОлжого кыргыз кеткенде\nАлтайга барып туулган.\nОн экиге келгенде,\nДушманга салган чуулган.\nКытайга кеткен кыргызды\nКуткарып алган шер эле.\nАзган-тозгон аз элге\nАта болгон неме эле.\nАл көк жалдын жалгызы\nУруш кылса табылгыс,\nБолот чеге курч эле.\nБороондон тосуп алуучу\nБолбойгон көк жал кут эле.\nАта, дүйнө кантели,\nАрстандын тукуму\nДобул келсе, жел тосчуу\n\fБулуң токой чер эле.\nКыйлага коргон болуучу,"
  },
  {
    "id": "679",
    "text": "Баатырым бийик чеп эле.\nКүл азыкты чачсакчы,\nКайран эрге катылбай.\nУшул турган жедигер\nТүп көтөрө качсакчы?\nМунун башкы атасы Кара кан,\nАл Кара кан өлгөндө,\nУбажы болуп көп кыргыз\nАр кайсы жерге тараган.\nАл Кара кан өлгөндө,\nДушманы кыстап киргенде,\nУшул турган жериңден\nОшондо кырган карыңды.\nКызыл уук кылып барыңды,\nОлжого алып кызыңды,\nКара кытай манжуулар\nТатыткан эчен тузуңду!\nБузуп ийген айлыңды,\nТакыр жарып таштаган\nБоюңда бар зайбыңды.\nОйлогула, калың журт.\nКабарында бар бекен:\nТүгөткөн эчен жашыңды,\nОлжо кылып башыңды,\nТалкалап ийген элиңди,\nТартып алган жериңди,\nСураган минтип жашынды,\nТуш-тушка бөлгөн башыңды.\nБириңди айдап Алтайга,\nБириңди айдап Кангайга\nТеңибиз кеттик Эренге,\nКөбүбүз түштүк тереңге.\nКыйлабыз кеттик казакка\nКөбүбүз түштүк азапка.\nМунун атасы Манас шер чыгып,\nКечээ Таласка келип конгондо,\nМанасың Манас болгондо\nАголпок тонун кийгенде,\nАлчайып атын мингенде,"
  },
  {
    "id": "680",
    "text": "Кечээ Таласка келип конгондо,\nМанасың Манас болгондо\nАголпок тонун кийгенде,\nАлчайып атын мингенде,\nЖети-суудай кайран жер,\nМанас келип жер кылды,\nАжыратып душмандан\nАйкөл Манас эл кылды.\nЭми Манастын уулу көк жалга\nБастырып кантип киребиз,\nБаштагы кеткен көк жалдын\nТузуна кантип сиебиз?\n\fУятың барбы, кыргыз журт?\nМунун уулуна кантип киребиз?\nЭми кыйлага коргон канкорго\nКайсы бет менен тиебиз!\nБөксөнүн белин ашалы.\nКанкорго тийип катылбай,\nБөлүнүп, кел журт, качалы!\nМына, Жоргонун белин ашалы,\nЖолобой кел журт, качалы!\nБеш-Таштын белин ашалы.\nБет албай, кел журт, качалы.\nТуз арам кулга тил алып,\nТушунан кантип киребиз.,\nКөөдөк итке тил алып,\nКөк жалга кантип тиели?».\nДеп, ошентип, дүүлүгүп,\nЭэр белдей белести\nАшпай турду жедигер,\nМанастын уулу көк жалга\nБатпай турду жедигер.\nКанчоро, Кыяз бакырса,\n«Каптап кет!» деп чакырса,\nО дүйнө кеткен Манастын\nОроюн кандай кылдык деп,"
  },
  {
    "id": "681",
    "text": "Канчоро, Кыяз бакырса,\n«Каптап кет!» деп чакырса,\nО дүйнө кеткен Манастын\nОроюн кандай кылдык деп,\nТийбей турду жедигер.\nОшондо Кыяз кеп айтат:\n«Канчоро, досум! — деп айтат, —\nАйт, айтпаса төгүнбү,\nКөрбөйлүк бөйдө өлүмдү!\nШамдагайы жолборстой,\nЧалышкан аман болбостон,\nМанастын жалгыз уулуна\nТеңелишип нетели,\nТеги баатыр, кебимди ук!\nАйылга аман кайтсак бейм,\nАбакелеп жалынып.\nАрстан шердин өзүнө\nТоотору тартып кайтсак бейм?\nТооторуну тартпасак,\nКүл азыктан чачалы,\nЭэр белдей Мойноктун\nЭтек жагын ашалы,\nКек жал шерге катылбай\nКокуй, курдаш, качалы!\nАл жетпеген айкөлгө,\nАлышты кылып нетели,\nАй дебегин курдаш, эй,\nТеңелишип чырдашпай,\nТеги достум, кетели!\nМурункунун кеби эле:\n\f«Бууругуп кетсе, айкөл шер\nБуй кылып иет» деди эле.\nАйтканым ушул билип ал,\nАлда достум, тилимди ал!\nЖети өзөндү жердеген\nАз жедигер журт элек,\nӨзүнчө душман жеңбеген\nКаттап адам жүрбөгөн,\nКанкордон коркуп биздерге"
  },
  {
    "id": "682",
    "text": "Аз жедигер журт элек,\nӨзүнчө душман жеңбеген\nКаттап адам жүрбөгөн,\nКанкордон коркуп биздерге\nТиги кызыл баш калкы тийбеген.\nБарандын эли баспаган,\nБармактуу адам батпаган,\nБелдүү канкор бел эле,\nБендеден артык шер эле.\nИчи кенен, өзү шер,\nЖер жүзүнөн кең эле.\nБу өңдөнгөн көк жалды\nПендеси бербей теги эле.\nБетин көрдүм көк жалдын,\nАжыдаардын түгү бар,\nАркасын көрдүм айкөлдүн,\nНайза сунуп качырган\nАлты миң эрдин сүрү бар.\nКолдогону сур жолборс\n(Кобутта мындай жан болбос!)\nОозунан чыккан илеби\nОн эки ашуу желиңдей,\nАтпай кыргыз элине\nАдам бузгус чебиндей.\nКаптал жагын карасаң,\nОозун ачып оңжоңдоп,\nЖарганы турган сур жолборс\nАйланайын курдаш-ай\nЖаанда мындай жан болбос!\nБелгилүү экен. бел экен,\nБендеден бөлөк шер экен,\nБоконо сөөгүм болкулдап,\nБоктуу ичеги солкулдап,\nБилек кетип табынан,\nЖүрөгүм чыгып кабынан,\nӨзүм Кыяз болгону,\nӨзөңдү сууга конгону,\nОрдо күтүп кан Толуп,"
  },
  {
    "id": "683",
    "text": "Жүрөгүм чыгып кабынан,\nӨзүм Кыяз болгону,\nӨзөңдү сууга конгону,\nОрдо күтүп кан Толуп,\nЧоңдугум төөдөй нар болуп,\nЖети өзөндө жедигер\nЖеке билген жан болуп,\nБаатыр Кыяз болгону,\nКыяз атка конгону\nКылганым кыйын шок эле,\nСыягы заар, заары күч,\n\fБул өңдөнгөн жан менен\nБеттешкеним жок эле.\nАйбаты артык шер экен.\nОрдо толгон кыргызга\nОпол тоодой чеп экен.\nШерге согуш кылганың,\nКудай урган кеп экен.\nБеттешпеймин, урушпайм,\nБейпайлуу найза сунушпайм,\nКабылан менен чалышпайм,\nКанкоруң менен алышпайм!\nЧалкылдашып нетейин,\nАйтканым ушул билип ал,\nКанчоро курдаш. тилимди ал!\nАгасына таарынып,\nИниси жоо болчу эмес!\nТууганга кара санашып,\n«Баатырлык» кылган оңчу эмес!\nБаатыр, төрөгө салам айталы,\nБирдикти коюп бир жерге,\nБаатыр, дос булуша кайталы?,\nЖалаң кыргыз урушуп,\nКай мураска жетели?!\nКалкыбыз тууган үрөндөн,\nСый айтышып дос болуп,\nЖакын болуп кетели.\nЖалан душман жоо чыкса,"
  },
  {
    "id": "684",
    "text": "Калкыбыз тууган үрөндөн,\nСый айтышып дос болуп,\nЖакын болуп кетели.\nЖалан душман жоо чыкса,\nКыжылдабай, кыргыз журт\nКыргын салып өтөлү!\nМанастын уулу көк жалга\nЖан жабыла туралы,\nЖалпы моюн суналы,\nЭр башына татысын,\nТоотору тартуу кылалы,\n«Аба» деп салам айталы.\nАрстандан аман кайталы! ».\nКыяз мындай деген соң,\nАтыраңдап Канчоро,\nАлаңгер жаа аштады,\nЖедигер менен Кыязын,\nКыйкырыгы таш жарып,\nКырып ие таштады:\n«Атаңдын көрү, эр Кыяз,\nАңылдай бердиң сен Кыяз!\nБул кебиңди ким уксун?\nБир караңгы түн уксун.\nКазылган чуңкур ор уксун,\nКайнатып койгон шор уксун!\nБаатыр Кыяз деп жүрсөм,\nКатын Кыяз экенсиң!\n\fЭрең Кыяз деп жүрсөм,\nШашчуу Кыяз экенсиң,\nӨзүңдөн өзүң энтигип,\nКаччуу Кыяз экенсиң!\nЖети конуш жериңди\nБел экен деп отурсам,\nЖерге кирген жедигер,\nЭл экен деп отурсам.\nУбадага темирдей,\nКөк экен деп отурсам,\nКашатка салган чоң дубал\nТам экен деп отурсам,\nДардаңдаган эр Кыяз,"
  },
  {
    "id": "685",
    "text": "Көк экен деп отурсам,\nКашатка салган чоң дубал\nТам экен деп отурсам,\nДардаңдаган эр Кыяз,\nСени кан экен деп отурсам,\nБет алган жоого тырышпай,\nБылчылдашып урушпай,\nБек акылдан шашабы?\nБек атын тартып качабы?\nБек болбой кайра жерге кир.\nЖети кара көргө кир!\nАтаңдын көрү эр Кыяз,\nӨз жаныңа бир душман\nБакчуу киши экенсиң,\nКоондой ичиң жарылып,\nЖатчуу киши экенсиң.\nКыйын мүшкүл балааны\nКөрчүү киши экенсиң.\nАжалдан мурун, бачагар,\nӨлчүү киши экенсиң!\nМанастын уулу Семетей,\nТоотору тартуу сен кылсаң!\nКоркконунан берди деп,\nКатындан төмөн жедигер.\nКологон бойдон кетти деп,\nТоотору тартсаң, утпайбы!\nАтаңдын көрү Кыяз кул,\nСенин томуктай башың жутпайбы!\nКулжундатып бир күнү,\nКурмандыкка чалбайбы,\nБайлап алып өзүңдү,\nЧукутуп эки көзүңдү,\nКөк торпоктой үйрөтүп,\nЖол үстүнө сүйрөтүп,\nДаңгыттарга жарбайбы!\nТобуңду топот кылбайбы\nТоктотпой журтуң кырбайбы!\nАрстанбы деп ишенсем,\nАйбан Кыяз экенсиң!"
  },
  {
    "id": "686",
    "text": "Тобуңду топот кылбайбы\nТоктотпой журтуң кырбайбы!\nАрстанбы деп ишенсем,\nАйбан Кыяз экенсиң!\nУбадаңдан айрылып,\nКалган Кыяз экенсиң!\n\fБаатыр сендей болобу,\nСени баатыр деген оңобу?\nАрамың болсо, аныңды айт!\nАзыр сени сүрөмүн.\nКошулушсам канкорго,\nКордукту койдой көрөсүң.\nКойшоңдошсоң жөнү жок,\nКокуй Кыяз, өлөсүң!\nКаарым келип какайсам,\nКалтырбаймын барыңды,\nКыргын кылам карынды!\nАта кыйынсынган жедигер,\nАскер жыйып кол алып,\nКун кубалай келдиңер,\nАра жерде былчылдап\nДагы эмине дедиңер?\nБардыкерди ойлонуп,\nЖедигердин эр Кыяз,\nЖакшы болгон экенсиң!\nТүйшүктүү жерден түш көрүп,\nБакшы болгон экенсиң!\nБаатыр Кыяз, Кадырбай,\nБарың мында турасың!\nАк сакалдуу олуя —\nКарың мында турасың!\nНайза алганда топ бузчу,\nЫктууң мында турасың!\nАй-ааламды буй кылган\nМыктууң мында турасың!\nАйласы толук эрениң,\nАкылга дыйкан берениң,\nКалың кара жедигер\nТүп көтөрө качсаңар,\nУбададан кайтсаңар,"
  },
  {
    "id": "687",
    "text": "Акылга дыйкан берениң,\nКалың кара жедигер\nТүп көтөрө качсаңар,\nУбададан кайтсаңар,\nКайра тартып элдешип,\nСеметейге киремин!\nКаччуу болсоң, жедигер,\nКак куйкаңды тилемин,\nТобуна тозок саламын,\nТоктотпой журтуң кырамын.\nЭрениңер, каныңар,\nУккула муну барыңар!\nТил албасаң, жедигер,\nЖылгындуу Кең-Кол, кең Талас\nОрдо тигип конушам,\nКыязды сынап көрдүм — деп,\nСеметейге болушам.\nКанчоро менен Күлчоро,\nАты уйкаш экөө бириксек,\nТаарынбагын, жедигер,\n\fӨрүшүң туман чаң болот,\nӨлчөлүү күнүң тар болот,\nКарап болот каныңыз,\nКурман болот жаныңыз,\nКыргын болот элиңиз,\nТопон болот жериңиз!\nУккула муну карыңар,\nЖаман жакшы барыңар!\nКөнбөгүлө айтканга,\nТартып турса каныңар!\nАйтканыма көнөсүң,\nКерек болсо жаныңар.\nБаатырлар да салт кана,\nОк тиштешкен ант кана?!\nУбададан тайганды,\nАнт менен арбак урбайбы.\nАнтты бузган коркокту\nЭми эле кудай урбайбы!\nКанчоро мындай деген соң,\nКыязды кудай урду, дейт,"
  },
  {
    "id": "688",
    "text": "Антты бузган коркокту\nЭми эле кудай урбайбы!\nКанчоро мындай деген соң,\nКыязды кудай урду, дейт,\nБоконосу болк этип,\nКулдук кылып турду, дейт.\nКыжылдасак, ушинтип,\nЖиндей болгон Канчоро\n«Кырса, кырып салар, — деп, —\nКыраандардын өзүнөн\nКимдер сурап калар» деп,\nАкырын сүйлөп, бек таштап,\nЖедигердин эр Кыяз\nКанчоро канга кеп баштап:\n«О, кагылайын Канчором,\nЧоң шердиги бар чором,\nКулдук сенин өзүңө,\nКубандык ушул сөзүңө!\nАйгайды арбын салыңыз,\nЭки чылбыр, бир тизгин\nЭреним сизге берелик.\nЖурт милдетин алыңыз,\nАлакандай жедигер\nУбалы, сообу болобу, —\nБир көтөрүп калыңыз,\nБийликти бердик колуңа,\nЭэрчийлик баатыр, соңуңан.\nЧабыш десең, чабышып,\nАйтканыңа көнөлүк\nКалк чогултуп, эл чуулап,\nАрт жагыңан, баатырым,\nКараан болуп берелик,\nКагышты катуу салыңыз,\nКанкор түгүл кылымга,\n\fБаатыр, калтырбай айдап барыңыз.\nКагышка катуу кирелик,\nКайраты мол Канчоро,\nСизди кан экен деп билелик."
  },
  {
    "id": "689",
    "text": "Кагышка катуу кирелик,\nКайраты мол Канчоро,\nСизди кан экен деп билелик.\nКалың кара жедигер\nКайрып айтар болбосун,\nКаяша берсе, жедигер\nКазыр өлсүн, оңбосун!\nЭреним сиздин кебиңиз\nЭгерде эки болбосун.\nСен «айт!» десең, кыйт коюп,\nБүт жедигер кетели.\nМылтык атып, жаа тартып,\nСен «ай!» деген жериңе,\nКылча калбай жедигер,\nКырылыша кетелик.\nЭреним ээрчип өзүңдү,\nЭп көрөлү сөзүңдү.\nКараның тоодой көрүнөт,\nБаатыр, кан көтөрдүк өзүңдү.\nКагышты катуу кылыңыз,\nКалк алдында калкайып,\nБаатыр караан болуп туруңуз!».\nКыяз минтип калган соң,\nЖедигердин баарысы,\nКөп жашаган карысы,\nНайзасы курч ыктуусу,\nАйласы толук мыктуусу\nКөмкөрүлүп чуу туруп,\nУбаданы бек кылып,\nАдам өлөр шерт кылып,\nЭки тизгин, бир чылбыр,\nКанчоронун колуна\nМынакей деп салыптыр.\nЖети өзөндө жедигер\nЖерге кирген чорону\nКан көтөрүп алыптыр.\nКадырбай менен Төлөбай,\nКайран Кыяз, — бул үчөө\nАлтын түрлүү килемге\nКанчоро канды салды эле."
  },
  {
    "id": "690",
    "text": "Кадырбай менен Төлөбай,\nКайран Кыяз, — бул үчөө\nАлтын түрлүү килемге\nКанчоро канды салды эле.\nКаныбыз чоро мына деп,\nЖурт чуркурап чуу туруп,\nКан көтөрүп калды эле.\nКан болгон соң Канчоро\nКызыл жээрде кыйгачтап,\nАт мингенин бир бөлүп,\nКыл куйругун, кутургур,\nЧарт түйгөнүн бир бөлүп,\nЭл четинде кыйгачтап,\n\fЖүрүүчүсүн бир бөлүп,\nАйгай салып атышка,\nКирүүчүсүн бир бөлүп,\nУйгу-туйгу кол салып,\nЖүрүүчүсүн бир бөлүп,\nБалтага балбан эренин,\nЧокмор чапчу беренин,\nЧогултуп айдап Канчоро,\nЭс билүүчү карысын,\nКошуун башчы барысын,\nТүгөл айдап дүркүрөп,\nТүгөнгөн Кыяз алдында\nБуура төөдөй күркүрөп,\nЖазайыл атып, жаа тартып,\nЖаман дүмөк чуу болуп,\nЖайнап чыгып калды эле.\nЖан жабылтып, сан колун\nАйдап чыгып барды, дейт,\nСеметейдин өзүнө.\nЖамгыр кылып жаа тартып,\nМөндүр кылып ок атып,\nЖабалактап калды, дейт.\nКапталынан качырып,\nЖедигердин эр Кыяз\nСырдуу найза колго алып,\nТоотору санга бир салып,"
  },
  {
    "id": "691",
    "text": "Капталынан качырып,\nЖедигердин эр Кыяз\nСырдуу найза колго алып,\nТоотору санга бир салып,\nТоодой болуп бакырып,\nБагыштап ураан чакырып,\nКыяз найза сунду эле.\nКапталынан Кадырбай\nТөмөн жактан Төлөбай,\nКалбай четтен Канчоро, —\nБу да найза сунду эле.\nБаатырдын уулу Семетей\nНе кыларын биле албайт,\nАрчатору теңселип,\nСемеңди алып жүрө албайт.\nОшол кезде Семетей\nАтынын башын бурду эле,\nКамчыдан башка жарак жок,\nКайрылып карап турду эле.\nҮйдөй болгон үч баатыр\nӨпкө жүрөк тушу деп,\nӨлөр жери ушу деп,\nАр кимиси бир бирден\nЖетип найза урду эле.\nМанастын уулу Семетей\nЗың-зың этип кенебейт,\nКелип турган өлүмдү\nБучкагына теңебейт.\n\fЭжелки душман өңдөнүп,\nКанчоро найза салды эле.\nКанчоронун найзасын\nОрто белден Семетей\nҮзө чаап калды эле.\nКүмүш көздүү, күн жүздүү,\nКүнгүрөнгөн Семетей\nКача берген чорону\nЭми этектен аларда,\nУзунунан саларда,\nБоконосу болк этип,\nЭт жүрөгү солк этип,"
  },
  {
    "id": "692",
    "text": "Кача берген чорону\nЭми этектен аларда,\nУзунунан саларда,\nБоконосу болк этип,\nЭт жүрөгү солк этип,\nТике карап тура албай,\nТүтүп кайрат кыла албай,\nЭэр белдей мойнокко\nСала качты Канчоро,\nЖаңырыктын жар кыя,\nЖалгыз малдын чубама\nБир чымындай куу жанды\nАла качты Канчоро.\nКачканды карап тура албай,\nЖедигердин Төрөбай,\nБаатырсынган Кадырбай\nСемеңе найза саларда\nКүлүстөн чоро жетти, дейт.\nТөлөбай менен Кадырбай\nЖеткен жерде экөөнү\nКүм-жам кылып кетти, дейт.\nЭкөөнүн башын эр чоро\nЖетер менен кести, дейт.\nТөлөбай менен Кадырбай\nЭки шер тең өлдү деп,\nБарса келбес чын жайды\nБул эки шер көрдү деп,\nАй касаба туу болуп,\nАсман жарган чуу болуп,\nЧама чарчап, ал кетип,\nЧабыш мындай болду эле.\nНайза кыйрап, эр өлүп,\nАкылга дыйкан тең өлүп,\nБирөө калбай экөө өлүп,\nУйгу-туйгу жедигер\nБаскан жерин таптады,\nЖамгыр кылып, жаа тартып,\nСеметейге каптады.\nЫлдый карай тартканда\nИчи-карды болкулдап,"
  },
  {
    "id": "693",
    "text": "Жамгыр кылып, жаа тартып,\nСеметейге каптады.\nЫлдый карай тартканда\nИчи-карды болкулдап,\nӨөдө карай тартканда\nАраң желип томпулдап,\nКулагы тердеп баш чайкап\n\fАлкым кыя белести\nАшпай турду Артору.\nАрам өлгүр шалпылдап,\nБаспай турду Артору...\nАчуусу келип кабылан:\n«Аргымак багып, ат бактым,\nАйлансын Буурул буудандан.\nАзамат жыйдым эр жыйдым,\nАрстандарды тең жыйдым,\nАйланып кетсин Канчоро\nКүлчородой туугандан.\nАртору буудан деп жүрсөм,\nБагалчагы бир тутам\nБайталды баккан экемин,\nКанчоро тууган деп жүрсөм,\nКотур ташы койнунда\nШайтанды баккан экенмин!\nЭми эле башын кошкондо,\nЭлдин алы не болот?\nЖарагы жок жаш Күлүс\nЭрдин алы не болот?\nКапарсыз калды эл менен,\nЖердин алы не болот?».\nДеп, ошентип, Семетей\nАттан түшө калды эми,\nКамчы сабын таянып,\nЧыканактап алды эми.\nМына ошондо карасаң:\nАлаң карап, жабыттап,\nСеметейге чабыттап,\nАңдып жүргөн Канчоро\n«Эми кудай берди» деп,\n«Эми кезек келди» деп,"
  },
  {
    "id": "694",
    "text": "Семетейге чабыттап,\nАңдып жүргөн Канчоро\n«Эми кудай берди» деп,\n«Эми кезек келди» деп,\nКадуудан чыга калды, дейт,\nКаарын катуу салды, дейт,\nКезешип жүргөн душманча,\nЖарагы жок Семеңе\nЖандай салып барды, дейт...\nОшол кезде Семетей\nКелип турган ажалды\nБучкагына теңебей,\nТагдырына таарынып,\nКүңгүрөнүп алды, дейт.\n«Билгенин кылсын итим!, — деп,\nАктаган жок акыры\nКаныкейдин сүтүн, — деп. —\nАңкоолук кылып алдырдым,\nЖараксыз кетти күчүм, — деп,\nКөрбөймүн иттин жүзүн» деп,\n\fТескери карап калды эми!\nӨпкөнүн туура тушу деп,\nӨлөр жериң ушу деп,\nСыр найзаны булгалап,\nКанчоро найза салды эми.\nКаары күчтүү кан Кыяз\nАна-мына дегиче,\nАчып көздү жумгуча,\nСеметейди кармалап,\nКелбетине таңыркап,\nБашын кесип алганча,\nКаарланган жолборстой,\nАбасынын жанына\nКүлчоро учуп жетти эми.\nЧочуп кетип кан Кыяз\nКарай албай Күлүскө,\nЫргып минип атына,\nЖандай салып өттү эми.\nОшол кезде Семетей,\nЭрип кеткен эмедей,"
  },
  {
    "id": "695",
    "text": "Ыргып минип атына,\nЖандай салып өттү эми.\nОшол кезде Семетей,\nЭрип кеткен эмедей,\nКыймылдабай, унчукпай,\nКөзгө түшпөй жок болду.\nКайсалактап калың жоо\nСөөгүн таппай токтолду..,\nМуну көрүп Күлчоро,\nШашылбастан кеп айтат;\nКеп айтканда деп айтат:\n«Арбак урган Канчоро,\nСендик алым бар, чоро!\nАбакем такыр өлгөн жок,\nӨлгөнүн адам көргөн жок!\nЭл сактаган эр өлбөйт,\nЭлди баккан жер өлбөйт,\nЭсиңде болсун, ит чоро,\nЭр төрөгөн эл өлбөйт!\nАлдап айттың сөзүңдү,\nАнт урсун сенин өзүңдү!\nАбийири жок сен доңуз,\nКим санайсың өзүңдү!?\nЖарагы жок эрлерден,\nКантип алдың өчүңдү?!\nМыкты болсоң жарак бер!\nКүч менен өлтүр өзүмдү!\nКадимки Күлүс мен болсом,\nЖарамын сенин өтүңдү!\nКарга менен кузгунга\nЧокутайын көзүңдү!\nАттап кеттиң карабет,\nАталардын арбагын!\nОн эки өлүп жатсам да,\n\fБасалбайсың Канчоро,\nКүлчоронун салмагын.\nОйлойсуңбу, ит чоро,\nКөздөгөнүн соо койбос\nМанастын тирүү арбагы!».\nАл аңгыча Канчоро"
  },
  {
    "id": "696",
    "text": "Ойлойсуңбу, ит чоро,\nКөздөгөнүн соо койбос\nМанастын тирүү арбагы!».\nАл аңгыча Канчоро\nКылычын сууруп алды эми,\nКүлчорого бет алып,\nБура тартып калды эми.\nБагыш кандын эр Кыяз\nАрасына кирди эми.\n«Ай!» деп кармап калды эми.\n«Баарын бирдей кырбагын,\nУу ичкендей кылбагын!\nЖоругун бузуп баатырдын\nАрманда кылып салбагын.\nКанчоро досум, токтоп тур,\nАйтканымды аңдагын!\nСеметейди көрдүнбү?\nТирүү десең, жерде жок,\nӨлдү десең, көрдө жок,\nУгуп жүргөн укмушта\nБул өңдөнгөн пенде жок!\nӨлгөн сайын өөрчүгөн\nӨжөр Манас тукуму,\nТугөнгөн сайын түтөгөн\nТүгөт Манас тукуму.\nКагылайын Канчоро,\nОйлойсуңбу ушуну?\nКызыл өңү сур болду,\nӨлгөн сөөгүн көрсөтпөй,\nТаң каларлык сыр болду!\nТүшүнсөңчү, Канчоро,\nТүбүбүз жаман чыр болду!\nЖан чыкканча былк этпей\nКыйыктыгы бар экен,\nАдамдын колу барбаган\nЫйыктыгы бар экен.\nЖабагынын жалындай\nЖалдуу тууган эр экен.\nӨлүмдөн чочуп койбогон,\nӨрттөнө чыккан шер экен."
  },
  {
    "id": "697",
    "text": "Жабагынын жалындай\nЖалдуу тууган эр экен.\nӨлүмдөн чочуп койбогон,\nӨрттөнө чыккан шер экен.\nЖан соогалап койгон жок,\nСалмагы бүтүн жер экен!\nЖоо басса атпай элиңди,\nУбалы кимдин мойнуна,\nСыздаган элден муң чыкса,\nЖашы кимдин мойнуна?!\nТилимди алып Канчоро,\nӨлтүрбөгүн чорону,\n\fТирүү койсоң чорону,\nКайсының сенин короду!\nКоркоор эмес өлүмдөн,\nӨлүмдөн коркпос баатырды\nӨлтүргөн адам оңобу!».\nКанчоро анда кеп айтат,\nКаарданып бек айтат:\n«Кудай алсын эр Кыяз,\nБашынан коркок жер Кыяз!\nБул кебиңди ит уксун,\nИт укпаса, ким уксун!\nЧорону тирүү койгондо,\nТүбүңө чогуу жетпейби!\nБизге окшогон эрлерди\nЖарак тийсе колуна,\nКөкбөрү — тартып кетпейби!\nТолтоюңду өлтүргөн\nТомаяктын өзү ушул,\nӨлүмдөн көзүн жумбаган,\nАлакандай көзү ушул.\nЖай кылып гана коёюн,\nКудайдын берген кези ушул!\nМуну тирүү сен койсоң,\nКантип аман каласың!\nКектебейби жаш жолборс\nО дүйнө кайткан абасын?..».\nКан Кыяз анда кеп айтат,"
  },
  {
    "id": "698",
    "text": "Кантип аман каласың!\nКектебейби жаш жолборс\nО дүйнө кайткан абасын?..».\nКан Кыяз анда кеп айтат,\nКеп айтканда деп айтат:\n«Койчу, баатыр Канчоро,\nМуну өлтүрбөй мага бер,\nБашка олжонун баарысын\nКанчоро өзүң ала бер.\nБүткөн боюн тилейин,\nӨлгөнүнчө кор кылып,\nӨгүз кылып минейин.\nКең-Кол, Талас ичинен\nОк атар киши калган жок,\nЭми сенде арман жок.\nЖалгыз кулду сурасам,\nЖакын досум Канчоро,\nБербей турган аргаң жок!\nАйланайын Канчоро,\nМенин тилим ал, чоро!\nЖакын кишиң мен болдум,\nЖан жолдошум сен болдуң,\nОң далынын кемирчек,\nКемирчегин оёлу,\nКуу далы кылып коёлу.\nЭч кимге каруу кыла албайт,\nЭс алып карыш жыла албайт,\n\fКадырлап сурап турганда,\nКанчоро кантип тил албайт!».\nДеп, ошентип, калганда,\nЭмесе «мейли, досум! — деп, —\nДосум, жолуң болсун!»— деп,\nКанчоро чыга берди эми.\nКан жутуп турган чорону,\nКөптөп байлап койду эми...\nКүлчоро анда кеп айтат,\n«Күүлөнгөн иттер!» деп айтат:"
  },
  {
    "id": "699",
    "text": "Көптөп байлап койду эми...\nКүлчоро анда кеп айтат,\n«Күүлөнгөн иттер!» деп айтат:\n«Кайсы арманды айтайын,\nЖарагым жок, жөө болдум,\nКаңкылдаган Канчоро,\nЧымын элең, дөө болдуң,\nКылганыңды кыла бер!\nКачан болсо башымды,\nКучактайт эле кара жер!\nАлыстан келген жоо болуп,\nАралашып көрбөдүм,\nАлышып жатып өлбөдүм.\nӨзөгүмдөн өрт чыгып,\nЖакынымдан жат чыгып,\nУшундай болду көргөнүм!».\nДеп, ошентип, калганда,\nКүлчорону сүйлөтпөй,\nЧечиндирип калганда,\nЖабалактап чымындай,\nКүлчорого жабылып,\nТебелешип калганда,\nКүлчородон ал кетти,\nОозунан курум кан кетти.\nСеңирдей болгон жаш чоро,\nӨлүү-соосу билинбей,\nЖарым өлүп жатканда\nЖакын келип караса,\nКүлчоронун мойнунда\nЫйык кара жалы бар,\nАй далынын үстүндө\nКазандай кара калы бар.\nКажыбас арстан шер экен,\nКасиеттүү эр экен.\nШашканынан кан Кыяз\nДал ортосун сойдурду,\nЧоң көнөктөй эт кесип,\nЧемирчегин ойдурду.\nКыңк этпеген чорону\nКандай болор экен деп,"
  },
  {
    "id": "700",
    "text": "Чоң көнөктөй эт кесип,\nЧемирчегин ойдурду.\nКыңк этпеген чорону\nКандай болор экен деп,\nОкчун жерге койдурду.\nБир кезекте Күлчоро\nКүңгүрөп дабыш салды эми.\n\fКайда жүрөм дегенсип,\nОбдулуп тура калды эми.\nЖаркыраган көзүнүн\nЖаздыктары оюлган,\nЧемирчеги союлган,\nКарга-кузгун канына\nЭчак эле тоюн ан.\nБеш иликтей салаасы\nБери тартса, ийилбейт,\nАры сунса, жыйылбайт,\nАккан каны далыдан\nАлигече тыйылбайт...\nЧорону минтип ташташып,\n«Жоо жеңдик» деп басташып,\nКанчоро менен кан Кыяз\nЖүрмөк болду ордого\nКалың колду башташып.\nКан Кыяз туруп кеп айтат,\nКалың элге бек айтат:\n«Жазым болуп калбасын,\nМанастын өлгөн баласын\nКайта барып көрөлү,\nТабылып калса өлүгү,\nТаамайлап көңүл бөлөлү!\nКанткен менен шер эле,\nКалк сөзүнө көнөлү.\nИтке-кушка жем кылбай,\nАрдактап жатып көмөлү.\nТуз көмгөндөй кылбайлык,\nАтпайдан чыккан төрөнү».\nДеп, ошентип, кан Кыяз\nАтайлап издеп калды эми,\nАбайлап изин чалды эми."
  },
  {
    "id": "701",
    "text": "Атпайдан чыккан төрөнү».\nДеп, ошентип, кан Кыяз\nАтайлап издеп калды эми,\nАбайлап изин чалды эми.\nЖарадар болгон баатырдын\nАныктап баскан изи жок,\nАны көргөн киши жок.\nБулак бойлоп кан агып,\nМайып болуп кетиптир.\nЧыны менен Семетей,\nКайып болуп кетиптир...\nМуну мындай таштайлык,\nБер жагынан баштайлык.\nКыяз менен Канчоро\nӨздөрүнчө эрдемсип,\nЭзелки жоосун жеңгенсип,\nКең-Колго бачым жетти, дейт.\nОрдону басып оюлтуп,\nОйрон кылып өттү, дейт.\nЭчтемеден камы жок,\nСары кан менен Бакайды\n\fКамынтпай кармап аларда,\nАзапты мыктап саларда\nЭки кары кеп айтат,\nКеп айтканда деп айтат:\n«Кыяз менен Канчоро\nКылгылыкты кылган бейм,\nКылды баатыр эр Күлүс —\nМамыбызды жулган бейм,\nАрстандын уулу Семеңди\nАлдап чыгып Канчоро,\nАй баткандай кылган бейм.\nЖай-баракат жайлоодо\nЖаткан элге жетпедик,\nКалың элди ээрчитип,\nКаптап калган жоо менен\nКарсылдаша кетпедик.\nАтаңдын көрү дүнүйө,\nАрбыды мээнет күнүгө."
  },
  {
    "id": "702",
    "text": "Каптап калган жоо менен\nКарсылдаша кетпедик.\nАтаңдын көрү дүнүйө,\nАрбыды мээнет күнүгө.\nАрстандын уулу Семетей\nЖамандык кылды кимиңе!\nКаран түн башка түшкөн соң,\nКайран баш татыйт эмеспи,\nЖедигердин миңине.\nКармашып жатып өлөлүк,\nСеметейдин бүлөсүн,\nТирүү туруп дүйнөдө\nКулдукка кантип берелик».\nДеп, ошентип, Сары кан\nБакайын алып жанына,\nСогуш сал; кирди эми.\nКаруусунан кан болуп,\nОйрон кылып жүрдү эми.\nТүмөн болуп түрүлүп,\nЖердин бети тилинип,\nКармашып канга батышып,\nОн күнгө чейин атышып,\n(Аттиң чиркин, арман-ай!)\nЖараланды кан Бакай.\nКажыбаган Сары кан\nКармашар азыр алы бар,\nМаңдайында жаралган\nКасиеттүү калы бар.\nКалына бекем кадалган\nКайран эрдин жаны бар.\nКүлчоросу соо болсо,\nСалбайт беле бузукту,\nКылбайт беле кызыкты.\nСары кан жалгыз канетсин,\nКабыргасы кайышып,\nКүлүктүн бели майышып,\n\fКүндө чыгат сайышып!\nАч жолборстой алышып,\nАйкырып кектүү кеп айтат,\nКеп айтканда деп айтат:"
  },
  {
    "id": "703",
    "text": "Күндө чыгат сайышып!\nАч жолборстой алышып,\nАйкырып кектүү кеп айтат,\nКеп айтканда деп айтат:\n«Арбак урган-Канчоро,\nАйтылуу баатыр сен болсоң,\nАттанып чык жекеге,\nЭрдигиңди көрсөтүп,\nБаатырларча жекеде!\nЭл алдына армансыз\nБир беттешип көрөлү,\nАнт урган кантип өлтүрдүң\nАлпештеп баккан төрөңдү?\nЧын курдашың Күлүскө\nКантип салдың кордукту?!\nКолунан келсе сен чирик,\nЖекеде көрсөт чоңдукту!\nКудай берсе, сендейдин\nКөзүңдү маштай ачамын,\nАры жок тууган бузуку,\nКаныңды суудай чачамын.\nАкыры сени куткарбас,\nАрбагы Манас атанын!».\nДеп, ошентип, Сары кан\nШамалдай болуп зыргытып,\nТуурадан чаңын бургутуп,\nУчкан жаадай диркиреп,\nТоо бүркүттөй күркүрөп,\nКан куйгандай көздөнүп,\nУу ичкендей, түстөнүп,\nАйкырыкты салганда,\nАк найзасын алганда,\nБели кетти бүкчүйүп,\nКөзү кетти чекчейип.\nМурду кетти кырданып,\nӨңү кетти сурданып,\nМойну кетти узарып,\nЖалындай көзү кызарып,\nЧыдай албай Канчоро,"
  },
  {
    "id": "704",
    "text": "Өңү кетти сурданып,\nМойну кетти узарып,\nЖалындай көзү кызарып,\nЧыдай албай Канчоро,\nКачып берди шодоктоп,\nКолундагы найзасы\nКошо кетти сороктоп.\nДөө Сары кан жете албай,\nЫйлап жүрөт болоктоп...\nКыязга барып Канчоро,\nМинтип айтат жомоктоп:\n«Кармашып жаткан Сары кан\nКабыландай кул эле.\nМуну кандай кылчубуз,\nКандай кылып тыйчубуз?\n\fДарбазалуу коргонго\nДалайды айдап барды го,\nБетине келген дөөлөрдү\nКыргын кылып салды го!\nКандай дейсиң, эр Кыяз,\nМына мындай акылга.\nБер жагында какырга\nОр каздырып салайын,\nОшол жерге барайын.\nАлакандай калына\nТогуз мээлеп, он байкап,\nКош дүрмөттөп жатайын,\nОшондон аңдып атайын».\nДеп, ошентип, Канчоро\nСалтты бузуп, уялбай,\nЖекелешип чыга албай,\nАрам ойлоп, аянбай,\nКүнү-түнү жай албай,\nАкыл-айла тапты, дейт.\nТүндө барып акмалап,\nОрго кирип жатты, дейт.\nКаарданган Сарыны\nКалына мээлеп атты, дейт.\nКасиеттүү Сары кан\nКанга жуулуп абыдан.\nЭч бир айла кыла албай,"
  },
  {
    "id": "705",
    "text": "Калына мээлеп атты, дейт.\nКасиеттүү Сары кан\nКанга жуулуп абыдан.\nЭч бир айла кыла албай,\nКарыш басып жыла албай,\nКансырап барып жатты, дейт.\nКанчоро менен кан Кыяз\n«Эми кудай берди» деп,\nУулап жүрүп жайлоодон,\nБейкут элди чапты, дейт.\nЧыйырды менен Канышты\nКадимкидей күн кылып,\nКүлчородой жолборсту\nТемселетип кул кылып,\nАйчүрөктөй шордууну\nАргасыздан тул кылып,\n«Айчүрөк аруу сеники,\nЧачыкей сулуу меники»,\nДеп, ошентип, Канчоро,\nКан болуп жатып калды, дейт...\n«Семетей» деп койгондун\nБашын кесип алышты,\nЧачыкейдей кашканы\nКаныш кылып салышты.\nКарыганда Бакайды\nМалчы кылып алышты.\nКайгыга түшкөн Каныкей\n«Жалгызымдан калбайм, — деп, —\n\fЖабыгып жүрүп өлбөйм, — деп, —\nТирүү жүрүп кордукту\nКанчородон көрбөйм, — деп, —\nКанжарды кармап, көрөм» деп,\nЖарынмак болду «өлөм» деп.\nОшол кезде Айчүрөк\nКандуу жашын агызып,\nТырмак тийген бетинен\nКочкул канын тамызып,\nЗарланып туруп кеп айтат,"
  },
  {
    "id": "706",
    "text": "Кандуу жашын агызып,\nТырмак тийген бетинен\nКочкул канын тамызып,\nЗарланып туруп кеп айтат,\nКеп айтканда деп айтат:\n«Айланайын энеке,\nКайрат, акыл канаке?\nӨлбөсөк, тиер күнүбүз,\nКудайга жетер үнүбүз.\nҮмүттү үзбөй, энеке,\nОн жыл өлбөй жүрүңүз?!\nЖалгызыңдан бир туяк —\nБелек калган өңдөндү.\nӨсүп чыгып, кек алчуу\nЗерек калган өңдөндү.\nЭркек болсо элине\nТутка болор жаңыдан.\nӨлбөй туруп, энеке,\nБилеликчи абыдан!\nНебирең, кокус, кыз болсо,\nКөргүлүктү көрөлүк,\nАйланайын энеке, .\nОшондон кийин өлөлүк!\nАкылман элең энеке,\nАкылдашып алалы.\nКантип аман сактайбыз\nБоюмдагы баланы?\nАйы чукул калды эле,\nЖелдеттин тиер залалы.\nЖыл өткөрүп, энеке,\nАрыптап коюп, төрөйүн\nАсылдан калган баланы!\nКим экенин көрөйүн,\nКагылайын энеке,\nКандай жорук болсо да,\nОшондон кийин көрөйүн!».\nДеп, ошентип, Айчүрөк\nКанжарын алып ыргытты,\nҮмүтү менен Каныкей\nЖалбара карап Чүрөктү,\nКөзүнүн жашын жылжытты..."
  }
]